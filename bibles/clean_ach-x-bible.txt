magi aye gubedo kwaro yecu kricito , lakwar daudi , lakwar abraim .
abraim onywalo icaka , icaka onywalo yakobo , yakobo onywalo juda ki omegine ;
ka dong juda ki tamar gunywalo perej ki jera , ci perej onywalo kejeron , kejeron onywalo aram ;
ci aram onywalo aminadab , aminadab onywalo nakucon , ka nakucon onywalo calmon ;
calmon ki rakab gunywalo boaj , ci boaj ki ruth gunywalo obed , ki obed onywalo yece ;
ka yece onywalo kabaka daudi . daudi ki dako pa uria gunywalo solomon ;
ci solomon onywalo rekoboam , rekoboam onywalo abija , abija onywalo aca ;
aca onywalo yekocapat , yekocapat onywalo joram , joram onywalo ujia ;
ujia onywalo yocam , yocam onywalo akaj , akaj onywalo kejekia ;
kejekia onywalo manace , manace onywalo amoc , amoc onywalo yocia ;
yocia onywalo yekonia ki omegine , i kare ma giterogi woko kwede i babilon .
lacen ma onongo dong giterogi woko i babilon , yekonia onywalo cealtiel , ci cealtiel onywalo jerubabel ;
jerubabel onywalo abiud , ka abiud onywalo eliakim , eliakim onywalo ajor ;
ajor onywalo jadok , jadok onywalo akim , akim onywalo eliud ;
eluid onywalo eleajar , eleajar onywalo matan , matan onywalo yakobo ;
yakobo onywalo yucepu cwar maliam mubedo min yecu ma gilwongo kricito-ni .
kit meno kwaro ducu ma yam ginywalogi cakke ki i kom abraim o kwede i kom daudi , ducu onongo welgi romo apar wiye angwen , dok cakke ki i kom daudi o wa i kare ma yam giterogi kwede i babilon , onongo romo kwaro apar wiye angwen , dok cakke i kare ma giterogi kwede i babilon o kwede wa i kom kricito romo kwaro apar wiye angwen .
man aye obedo kit ma yam ginywalo kwede yecu kricito . i kare ma minne maliam yucepu dong ocunu oye , ma peya kingi orwatte , ginongo ni maliam tye ki ic pa cwiny maleng .
cware yucepu yam onongo obedo dano ma kite atir , pe omito ni eket lewic i wi maliam ; ento onongo mito ni eryem woko lingling i mung .
ento i kare ma onongo yucepu pud tye ka lwodo lok meno ki i cwinye , cutcut lamalaika pa rwot onen bote i wang lek , kun wacce ni , “ yucepu , lakwar daudi , pe ilwor kwanyo maliam me bedo dakoni , pien ic ma en tye kwede-ni obedo ic pa cwiny maleng .
en binywalo latin awobi , ibicako nyinge yecu , pien bilaro dano ki i balgi . ”
lok man ducu otimme wek lok pa rwot ocobbe kakare kit macalo yam oloko i dog lunebi ni .
“ nen , nyako mo ma peya ongeyo laco biyac , binywalo latin ma laco , gibicako nyinge emmanuel ” , te lokke ni , lubanga tye kwedwa .
i kare ma yucepu oco ki i wang nino , otimo kit macalo lamalaika pa rwot ocike kwede ; okwanyo dakone otero bote ,
ento pe obedo kwede , nio wang ma ginywalo latin , ci ocako nyinge yecu .
ka dong ginywalo yecu i beterekem ma i judaya i kare me loc pa kabaka kerode , nen , luryeko mogo ma gua yo tung wokceng gubino i jerucalem , kun gipenyo ni ,
“ en latin ma ginywalo me bedo kabaka pa lujudaya-ni tye kwene ? pien onongo waneno lakalatwene yo tung wokceng , ci man wabino ka wore . ”
i kare ma kabaka kerode owinyo lok man , cwinye opoto matek , kadi wa jo jerucalem bene ducu cwinygi opoto matek ;
pi meno omiyo kabaka kerode ocoko ajwagi madito ki lupwony-cik me rokgi ducu , ci openyogi ni , “ kricito mono gibinywalo kwene ? ”
jo-nu gudokke iye ni , “ i beterekem ma i judaya , pien lanebi yam ocoyo ni ,
‘ in beterekem i lobo me juda , in pe itidi twatwal ki i kin luloc me juda ; pien laloc bia ki i in , en aye ma biloyo jona jo icrael . ’ ”
ci kerode olwongo luryeko i mung , guniange kun gititte kare ma lakalatwe onen iye .
ka dong ocwalogi me cito i jerucalem kun waco botgi ni , “ wuciti wupeny lok kom latin man maber kikore , ce ka wunonge ci wudwokka lok , wek an bene acit awore . ”
i kare ma dong guwinyo lok pa kabaka , gucito ki yogi ci guneno lakalatwe ma yam kong guneno yo tung wokceng ca otelo nyimgi , obino ocung ki malo wa i kabedo ka ma onongo latin-nu tye iye .
ka guneno lakalatwe meno , cwinygi obedo yom adada .
ka gudonyo i ot , ci guneno latin kacel ki minne maliam cutcut guryebbe piny guwore . gugonyo yecgi ma onongo tye iye lonyo madwong , ci gumiye mot , jabu ki odok luban ki murra .
lacen lubanga ocikogi ni pe gudok cen ki ngegi bot kerode , ci gudok tugi dong kun gilubo yo mukene .
i kare ma luryeko gucito woko , ci lamalaika pa rwot onen bot yucepu i wang lek kun wacci , “ a malo , kwany latin ki minne , ring ilar kwedgi ejipt , ci wubed kunnu nio wang ma awaco lok botwu , pien kerode dong cok yenyo latin man wek enek woko . ”
ci yucepu oa malo okwanyo latin ki minne ki dyewor , ocito kwedgi i ejipt ;
gubedo kunnu nio ka kerode oto . lok man otimme wek lok ma yam rwot oloko ocobbe kakare , ma yam olok ki i dog lanebi ni , “ yam alwongo woda nia ki i ejipt . ”
i kare ma kerode dong oniang ni luryeko gutimo ryeko i kome , akemo omake matek twatwal , ci ocwalo dano guneko litino co woko ducu ki i beterekem kacel ki i kabedo ducu murumo kenyo , cakke ki i kom litino me mwaka aryo dok kwede piny , kun poro ki kare ma yam luryeko guniange pire ca .
man omiyo lok ma yam lanebi jeremia oloko ocobbe kakare ni ,
“ koko owinnye ki i rama , kumo ki koko lyel ; lakeri onongo kok pi litinone . okwero woko ni pe myero gikwe cwinye , pien litinone dong gipe . ”
i kare ma dong onongo kerode oto woko , lamalaika pa rwot onen bot yucepu i wang lek ki i ejipt , kun wacce ni ,
“ a malo , kwany latin ki minne , ci idok kwedgi cen i lobo icrael , pien jo ma onongo nene gimito neko latin-ni dong guto woko . ”
ci yucepu oa okwanyo latin ki minne odok kwedgi cen i lobo icrael .
ento ka yucepu owinyo ni arkelao aye dong tye ka loc i judaya ma ka wonne kerode , omiyo lworo omake me dok kunnu ; ento lubanga ocike i wang lek omiyo owoto ocito i galilaya .
en ocito obedo i gang ma nyinge najaret , wek gin ma yam lunebi guloko ocobbe kakare ni , “ gibilwonge ni lanajaret . ”
i kare meno jon labatija obino kun tito lok i tim me judaya ,
kun wacci , “ wunguti , pien ker me polo dong onyiko cok . ”
pien man aye dano ma yam lanebi icaya otito pire ni , “ dwan dano mo ma dangnge i tim ni , wuger yo pa rwot , wutir yone ocung atir . ”
jon yam onongo ruko bongo yer kinaga , kun tweyo pyere ki del , onongo camo bonyo ki moo kic ma i tim .
onongo pol dano gia ki i jerucalem , ki lobo judaya ducu , ki lobo ducu ma tye cok ki jordan , gimol gibino bote .
gituco balgi , ci en batijagi i kulu jordan .
ento i kare ma en oneno luparicayo ki lucadukayo gibino kun gimito ni en ebatijagi , owaco botgi ni , “ wun litino twol ororo , anga ma owaco botwu ni myero wuring woko ki i akemo pa lubanga ma mito bino-ni ?
dong wuti gin ma nyuto ni wungut i kom balwu ,
pe dok wucak tamo ni , ‘ watye ki kwarowa abraim . ’ kong wunen awaco botwu ni , lubanga tye ki twero me miyo gweng magi olokke odok likwayo abraim .
kombeddi dong giketo latong woko i lwit yadi , yat acel acel ma pe nyak nyige mabeco , gitongo gireto woko piny , ci gibolo woko i mac .
“ an abitijawu ki pii pi nyuto ni dong wungut woko i kom balwu , ento ngat ma bino luba-ni tek kata woko ; pe amyero me mako war tyene . en bibatijawu ki cwiny maleng , dok ki mac bene .
oderone me pyeto bel tye i cinge , en biyubo larone woko maber , ci coko kalle dilo i dero , ento cunge en biwango woko ki mac ma pe to . ”
yecu oa ki i galilaya obino bot jon i dog kulu jordan , wek jon obatija en .
jon onongo mito kwero woko , owaco bot yecu ni , “ amito in aye ibatija an , ento in dok ibino bota ni an aye abatija in ? ”
ento yecu odokke iye ni , “ wek kong dong obed kumeno kombeddi , pien porre botwa me cobo gin ducu ma tye atir . ” ci jon oye lokke .
i kare ma dong gityeko batija yecu , ci en okatti woko ki i pii oyotoyot ; cutcut polo oyabbe , ci oneno cwiny maleng pa lubanga ma bino kun lyanne piny macalo akuri , ci opye i kome .
ci dwan ocako winnye ma a ki i polo ma wacci , “ man aye woda ma amare , ma cwinya yom i kome . ”
cutcut cwiny maleng otero yecu wa i tim wek catan obite .
ci yecu ori kec nino pyerangwen dyeceng ki dyewor , ka lacen kec ocako neke .
labit dano obino ci owacce ni , “ ka in i wod pa lubanga , wac ki godi magi gulokke gudok kwon . ”
ento yecu odok iye ni , “ yam gicoyo ni , ‘ dano pe bibedo kwo ki kwon keken , ento bedo kwo ki lok ducu ma a ki i dog lubanga . ’ ”
catan dok otere i gang maleng , ci ocibe ocung i wi labila ot pa lubanga ,
ci owacce ni , “ ka in i wod pa lubanga , kong ia ki malo kun ipoto piny pien yam bene gicoyo ni , ‘ en biciko lumalaikane piri , ’ dok bene ni , ‘ gibijoli ki cinggi , wek pe iyok tyeni i kom got . ’ ”
yecu dok ogamo doge owacci , “ yam bene gicoyo ni , ‘ pe iom i rwot lubangani . ’ ”
catan dok otere malo i wi got mabor adada , ci onyutte ker ducu ma i wi lobo ki deyogi ducu .
ci catan owacce ni , “ magi ducu abimiyo boti , ka iryebbe iwora . ”
ci yecu owacce ni , “ nyik icit cen , catan , pien yam gicoyo ni , ‘ wor rwot lubangani , dok bene iti pire keken . ’ ”
cutcut catan oweke , ci lumalaika gubino gukonye .
cutcut ka yecu owinyo ni gimako jon gitweyo woko i mabuc , oa obino i galilaya ;
oweko najaret , ci ocito obedo i kapernaum ma tye i dog nam , i lobo jabulon ki naputali ,
wek lok ma yam lanebi icaya oloko ocobbe kakare ni ,
“ lobo jabulon ki lobo naputali , yo tung i nam , loka jordan , galilaya pa lurok .
jo ma yam gibedo i piny macol dong guneno dero ceng madit , jo ma yam gibedo i lobo ki i tipo me to , ceng dong otuc woko omenyogi . ”
cakke i kare meno yecu ocako tito lok kun wacci , “ wunguti , pien ker me polo dong onyiko cok . ”
i kare ma yecu obedo ka wot kun rabo dog nam galilaya , ci oneno omego aryo , cimon ma gilwongo petero ki ominne anderiya , ka gitye ka bolo obwo recgi i nam ; pien onongo gin lumak-rec .
ci olwongogi ni , “ wubin wulub kora , ci an abimiyo wudoko lumak dano . ”
ci cutcut gutugi weko obwogi , gulubo kore .
ka dok owoto anyim manok , ci oneno omego mukene aryo , yakobo ki ominne jon , gin awobe pa jebedayo , ma onongo gitye i yeya kacel ki wongi jebedayo ka kubo obwo recgi , ci olwongogi .
cutcut gutugi weko yeya ki wongi jebedayo , ci gulubo kore .
yecu owoto orumo lobo galilaya ducu , kun pwonyo i kacokkegi , dok bene onongo tito lok me kwena maber me ker pa lubanga , ocango bene kit two ducu ki kit goro ducu ki i kin dano .
mumiyo nyinge oywek i lobo ciria ducu , ci dano gukelo jo ducu ma komgi lit bote , jo ma gitwo kit two mapatpat ki jo ma arem obwoyogi , jo ma tye ki cen maraco , jo ma twoyo two alili , ki jo ma twoyo two akweya , ci en ocangogi .
lwak dano mapol ata ma gua ki i galilaya , dekapoli , jerucalem , judaya ki loka jordan ducu gulube .
yecu ka oneno lwak , ci oito woko malo i wi got , ka dong obedo piny , ci lupwonnyene gucito bote .
ocako pwonyogi kun wacci ,
“ gitye ki gum jo ma gingeyo ni gin lucan i lok me cwiny , pien ker me polo megi .
“ gitye ki gum jo ma kumo , pien gibikweyo cwinygi .
“ gitye ki gum jo ma mwol , pien gibileyo lobo doko megi .
“ gitye ki gum jo ma kec ki orwo pii nekogi pi bedo jo ma kitgi atir , pien gibimiyo giyeng .
“ gitye ki gum lukica , pien gin bene gibitimo kica botgi .
“ gitye ki gum jo ma cwinygi leng , pien gin aye gibineno lubanga .
“ gitye ki gum jo ma kelo kuc , pien gin aye gibilwongogi ni litino pa lubanga .
“ gitye ki gum jo ma giketo ayelayela i komgi pi bedo jo ma kitgi atir , pien ker me polo megi .
“ wutye ki gum ka dano ngalowu , kun giyelowu ma giwaco kit lok ducu maraco gobagoba i komwu pira .
wupwo , cwinywu obed yom atika , pien bakacic ma gibimiyowu me pwoc dit , tye i polo , pien lunebi ma yam gukwongo nyimwu dano guketo ayelayela i komgi kit meno . ”
“ wun wukado me lobo ; ento kado ka dong odoko bot , ci gibitimo ningning wek dok odok mit ? konnye dong nongo pe , myero giony woko dano onyon .
“ wun wuceng me lobo . gang ma gigero i wi got pe twero kanne .
dok pe gicwinyo tara me auma ki aduku , ento gicibo i wi okar , ci lyel caro piny bot jo ducu ma tye i ot .
wun bene wubed jo ma menyo piny calo tara bot dano , wek gunen tic mabeco ma wutiyo ci gumi deyo bot wonwu ma tye i polo .
“ pe wutam ni an abino ka gengo dano ni guwek lubo cik ki lok pa lunebi woko ; pe abino ka gengo dano lubogi , ento me cobogi acoba .
ada awaco botwu ni , nio wang ma polo ki lobo bitum woko , latin ton mo acel , kadi ki nukuta mo acel me cik pe birwenyo , nio ka lok ducu ocobbe kakare .
pi meno , dano mo ma bimiyo cik mo acel ki i kom cik magi doko yogoyogo , kun pwonyo ki dano kit meno , gibilwongo ni en dano matidi i ker me polo ; ento ngat ma gwoko cik magi , kun pwonyo ki dano , gibilwonge ni en dano madit i ker me polo .
pien awacciwu ni , ka pe kitwu obedo atir makato kit lupwonycik ki pa luparicayo , ci pe wubidonyo i ker me polo .
“ dong wuwinyo lok ma yam giwaco bot jo macon ni , ‘ pe ineki ; ngat ma oneko dano gibingolo kop i kome . ’
ento an awaco botwu ni ngat mo ka kiniga omako i kom ominne gibingolo kop i kome ; dano ma yeto ominne gibitero i lukiko , ki ngat ma biwaco ni , ‘ in laming ’ gibibolo woko i mac me geena .
pi meno , ka ikelo motti bot lubanga , ma itye ka tyerone i kom keno tyer , ka ce ipo ni omeru onongo tye ki lok mo i komi ,
ci myero iwek motti kunnu i nyim keno tyer , ci idok cen ; mukwongo kong wumer wuribbe ki omeru , ka lacen dong idwogi ityer motti .
mak larem woko oyotoyot ki ngat mudoti , i kare ma pud wutye ka wot kwede i yo wucito i lukiko , wek dano mudoti-ni pe oteri i nyim langolkop , ci langolkop bimiyi bot lakur-piny , ci teri tweyi woko i mabuc .
ada awacci ni , pe ibikatti woko ki kunnu , nio ka iculo ducu , ma wi cente mo pe orem
“ dong wuwinyo ka yam giwaco ni , ‘ pe itim abor . ’
ento an awaco botwu ni , dano mo ma neno dako ce paro ni ebed kwede , meno nongo dong otimo abor woko kwede ki i cwinye .
ka ce wangi tung lacuc aye ma miyo ipoto i bal , kol ci ibol woko ka mabor ; pien bedo ber ka dul komi mo acel orwenyo , kato ma kono gibolo komi woko kulu i geena .
ka ce cingi ma lacuc aye miyo ipoto i bal , tong ingun ibol woko ; pien bedo ber ka dul komi mo acel orwenyo , kato ma kono gibolo komi woko kulu i geena .
“ yam giwaco ni , ‘ dano mo ma ryemo dakone , myero omiye waraga me keto nyom . ’
ento an awaco botwu ni , dano mo ma ryemo dakone , kono pi lok me tim me tarwang keken , nongo dong omiyo dako-nu odoko latim abor ; dok dano ma onyomo dako ma cware oryemo nongo otimo abor .
“ dok bene yam wuwinyo lok ma onongo giwaco bot jo macon ni , pe ikwong kwong goba , ento cob kwongngi ducu bot rwot .
ento an awaco botwu ni , pe myero wukwong kwong mo kadi ki acel , kadi ki nying polo , pien meno komker pa lubanga ,
nyo ki nying lobo , pien meno kom me teno tyene , nyo kadi ki nying jerucalem , pien meno gang pa kabaka madit .
dok bene pe ikwong kwong ki wii , pien in pe itwero loko yer wii mo acel doko matar nyo macol .
ento wuwek lokwu obed ni ‘ iyo ’ nyo ‘ pe ’ ; gin mukene makato lok man nongo oa ki bot larac .
“ dong wuwinyo yam ka giwaco ni , ‘ wang giculo ki wang , lak giculo ki lak . ’
ento an awaco botwu ni , pe icul kwor i kom dano mo ma otimo gin marac i komi . ka ce ngat mo odongo lemi tung lacuc , lok bote lemi tung lacam wek odong bene ;
dok ka ce ngat mo mito pido kwedi ni wek eter kotini , ci miye kanyini bene .
ka ce dano mo odiyi tektek ni iting yecce icit kwede i wot me mairo acel , wot kwede wot me mairo aryo .
ka dano mo olegi gin mo ci myero imiye , dok bene pe myero ikwer pi den bot ngat ma mito deno jami ki boti .
“ dok wuwinyo bene ka yam giwaco ni , ‘ mar lawoti ento ikwer lakworri . ’
ento an awaco botwu ni , wumar lukworwu , dok bene wuleg lubanga pi jo ma keto ayelayela i komwu ,
wek wudok litino pa wonwu ma tye i polo . pien en miyo cengnge tuc bot jo maraco ki jo mabeco bene , dok miyo kot cwer bot dano ma kitgi atir , ki bot jo ma pe kitgi atir bene .
pien ka wumaro jo ma marowu keken , ci wubinongo iye kit pwoc ango ? lujog-mucoro kono pe gitimo kit meno ?
ka ce imoto utmegini keken , ci nongo itimo gin ango maber makato jo mukene ? lurok ma pe gingeyo lubanga-ni bene pe gitimo kit meno ?
wubed jo ma bal mo pe i komwu , kit macalo wonwu ma tye i polo bal mo pe i kome-ni .
“ wugwokke , pe wunyut kitwu ma atir i nyim dano ni wek gunenwu . ka wutimo kumeno ci pe wubinongo bakacic mo ki bot womwu ma tye i polo .
“ tye kuman , ka ikonyo lucan pe ikut tum , macalo lugoba mogo gitimo i kacokke ki i yo-gu , ni wek dano opakgi . ada awaco botwu ni , dong gutyeko gamo bakacic woko .
ento in ka imiyo kony bot lucan , pe iwekcingi ma lacam onge gin ma cingi ma lacuc timo ,
wek imi kony bot lucan i mung ; ento woru ma neni i mung bimiyi bakacic .
“ dok ka wutye ka lego lubanga , pe wubed calo jo ma lugoba , pien gimaro lego lubanga kun gicung acunga i kacokke ki i angaka ngaka yo-gu ducu , ni wek dano onengi . ada awaco botwu ni , gin dong gutyeko gamo bakacicgi woko .
ento ka ilego , cit idony i kicikani ci ilor doggola woko , ka ileg woru ma tye i mung ; ci woru ma neni i mung-ngi bimiyi bakacic .
“ ka wutye ka lega pe wudur lwak lok mapol kit macalo lurok ma pe gingeyo lubanga gitimo-ni ; pien gitamo ni lubanga winyo legagi pi lwak lok mapol ma giduro-ni .
pe wubed calo gin , pien wonwu ngeyo gin ma wumito ma nongo peya wupenye .
dong wuleg kit man ni , ‘ wonwa ma tye i polo , giwor nyingi maleng .
ker meri obin ; giti gin ma imito i lobo kit ma gitiyo i polo .
miwa tin camwa me tin .
iwek balwa , macalo wan waweko bal pa dano ma gibalo botwa .
pe iterwa i abita , ento ilarwa bot larac . [ pien ker ki tek ki deyo obedo meri matwal . amen ] ’
ka wutimo kica bot dano pi balgi , ci wonwu ma tye i polo bene bitimowu kica ;
ento ka pe wutimo kica bot dano pi balgi , ci wonwu ma tye i polo bene pe bitimowu kica pi balwu .
“ ka wuri kec pe wubed macalo lugoba ma wanggi nongo olwal woko , pien gibalo wanggi kit meno ni wek dano onen ni gitye ka ri kec . ada awaco botwu ni , dong gutyeko gamo bakacicgi woko .
ento ka wuri kec , wuwir wiwu woko ki moo , ci wulwok wangwu woko bene ,
wek dano pe gunen ni wutye ka ri kec , ento wonwu ma tye i mung aye onen ; en wonwu ma nenowu i mung bimiyowu bakacic .
“ pe wukan lonyo piwu kenwu i lobo , ka ma nyenye ki nyal gibalo woko , dok ka ma lukwo gibino gituro ot ci gikwalo woko .
ento wukan lonyo piwu kenwu i polo , ka ma nyenye ki nyal pe gibalo , dok ka ma lukwo pe bino gituro ot ci gikwalo .
ka ma lonyowu tye iye cwinywu bene bedo iye .
“ tara me kom aye wang . ka ce wangi bal mo pe iye , ci komi kulu bibedo leng .
ento ka ce wangi tye ki bal mo i kome , ci komi kulu bibedo i colpiny . dong ka lengo ma i ii-ni odoko col , ci colle dong bedo rom mene !
“ pe tye dano mo ma twero tic ki rwodi aryo ; pien bikwero ngat acel ci maro mukene-ni , nyo bimoko i kom ngat acel , ci cayo ngat mukene-ni . pe wutwero tic pi lubanga ka dok wutiyo pi lim bene .
“ pi meno awaco botwu ni , pe wubed ki tam mapol pi kwowu , ni wubicamo ango , nyo ni wubimato ango , nyo pi komwu , ni wubiruko ango . kwo pe pire tek kato cam ? ki kom kono pe pire tek kato ginaruka ?
kong wunen winyo me polo ; pe gicoyo kodi dok bene pe gikayo , pe bene gidilo cam i dero , ento wonwu ma tye i polo pud pitogi . wun pe piwu tek kato pigi woko ?
dong anga i kinwu ma twero medo mwaka acel i kom kwone pi bedo ki tam mapol ?
pingo wubedo ki par mapol pi ginaruka ? kong wutam pi lenga me tim , kit ma gidongo kwede . pe giwiyo uci , dok bene pe gicweyo bongo ;
ento pud amedde ki waco botwu ni , kadi bed solomon orukke ki deyone ducu , ento pe orukke macalo mo acel i kingi .
ka ce lubanga ruko lum ma i tim kit meno , ma bedo tye pi nino ma tin keken , ento diki inongo gibolo woko i keno , ci en pe birukowu makato , wun jo ma niyewu nok ?
pi meno pe wubed ki par mapol kun wuwacci , ‘ wabicamo ango ? ’ nyo ni , ‘ wabimato ango ? ’ nyo ni , ‘ wabiruko ango ? ’
pien lurok gitye ka yenyo jami magi ducu ; wonwu ma tye i polo ngeyo bene ni wumito jami magi ducu .
ento kong wukwong keto cwinywu i kom kerre , ki nongo kit ma atir ma en tye kwede , ci jami magi ducu gibimedo botwu .
pe wubed ki par mapol pi nino ma diki , pien nino ma diki biparo pire kene . wuwek can me nino acel acel otum ki ninone .
“ pe wungol kop i kom jo mukene , wek wun bene pe gingol kop i komwu .
pien kop ma wungolo-ni bene gibingolo i komwu , dok gin ma wupimo kwede jami , en aye doki gibipimo kwede jami botwu .
pingo ineno cung kal ma tye i wang omeru , ento dul yat ma tye i wangi in kikomi pe ineno ?
nyo itwero waco bot omeru ningning ni , ‘ wek akwany cung kal ma tye i wangi-ni woko ’ kun in bene dul yat tye i wangi ?
in lagoba , kong ikwong kwanyo dul yat ma tye i wangi-ni woko , ci miyo dong ineno piny maber me kwanyo cung kal ma tye i wang omeru ca .
“ pe myero wunywak jami maleng ki jo ma pe guye lubanga . pien gibilokke gilwenyo i komwu . man nongo rom macalo bolo kidi mo me wel i nyim opego , ma gibinyono megi anyona ki tyengi woko-ni .
“ wulegi , ci gibimiyo botwu ; wuyeny , ci wubinongo ; wudwong doggola ci gibiyabo botwu .
pien dano ma lego gimiye , ki ngat ma yenyo bene nongo , ki ngat ma dwongo doggola bene gibiyabo doggola bote .
anga i kinwu ma won latin , ma ka latinne olege ni omiye kwon , ci bimiye gweng ?
nyo ka olege ni omiye rec , ci bimiye twol ?
dong ka ce wun jo maraco wungeyo miyo mot mabeco bot litinowu , ci wonwu ma tye i polo pe bimiyo jami mabeco makato ducu bot jo ma lege !
kit gin ducu ma wumito ni dano gutim botwu , wun bene wutim botgi kit meno ; pien man aye tyen lok me cik pa moses ki me pwony pa lunebi .
“ wudony ki i doggola mading , pien doggola ma tero dano i to lac , dok yone gipiro maber , dok jo ma donyo ki iye pol .
pien doggola ma tero dano i kwo ding , ki yone bene rac , dok jo ma nongo yo meno ginok .
“ wugwokke i kom lunebi ma lugoba , ma gibino botwu ma gurukke woko calo romi , ento ki i cwinygi nongo gitye calo orudi muwor .
wubingeyogi i kom kitgi . gitwero pwono olok ki i kom yat okuto , nyo nyig oduro ki i kom yat tworo ?
kit meno , yat maber nyako nyige mabeco , ento yat marac nyako nyige maraco .
yat maber pe twero nyako nyige maraco , ki yat marac bene pe twero nyako nyige mabeco .
kit yat ducu ma pe nyako nyige mabeco gitongo ci gibolo woko i mac .
kit meno wun bene wubingeyogi i kom kitgi .
“ pe dano ducu ma gilwonga ni , ‘ rwot , rwot ’ aye gibidonyo i ker me polo , ento ngat ma tiyo gin ma wora ma i polo mito .
i nino meno jo mapol biwaco bota ni , ‘ rwot , rwot , yam pe watito lok pa lubanga i nyingi , dok pe waryemo cen maraco-gu woko ducu i nyingi ? yam pe watiyo tic mogo matek madito i nyingi ? ’
ci abituco botgi ka maleng ni , ‘ onongo pe angeyowu ; wua woko ki bota , wun lutim gin maraco . ’
“ dano acel acel ma winyo lokka ce tiyo , bibedo calo dano maryek , ma ogero ode i kom pata got .
kot ocwer , lalele omol matek , ci yamo okodo matek i kom ot meno oyengo , ento ot pe opoto , pien te gutine gikwinyo i kom pata .
ento dano acel acel ma winyo lokka ce pe tiyo bibedo calo dano ma laming ma ogero ode i kom kweyo .
kot ocwer , lalele omol matek , yamo okodo matek i kom ot oyengo , ci ot opoto woko ; potone owinnye matek adada . ”
i kare ma yecu dong otyeko loko lok magi ducu , lwak guuro kit pwonnye matek ,
pien opwonyogi calo ngat ma tye ki twero , pe macalo lupwony-cik .
i kare ma yecu dong oa ki i wi got olor piny , lwak dano mapol gulube .
ci cutcut ladobo obino bote , orumo conge piny i nyime kun wacce ni , “ ladit , ka imito , itwero lonya . ”
yecu oryeyo bade ogude , kun wacce ni , “ amito ; lonnye . ” cutcut dobone otugi cang woko .
yecu ocike ni , “ nen ni pe iwaco lok man bot ngat mo ; ento icinyutte bot ajwaka pa lubanga ci ityer mot ma yam moses ociko pire-ni , wek dano gunen ni ada in kara dong icang . ”
i kare ma yecu odonyo i kapernaum , ladit mo ma loyo asakari obino bote , ma lege kun wacci ,
“ ladit , laticca tye twoyo two akweya , obuto piny i gangnga , ma nongo arem dong oketo kome woko . ”
ci yecu odokke iye ni , “ aebino ka cange . ”
ento ladit ma loyo askari ogamo lokke ni , “ ladit , an pe amyero me wek ibin idony i oda ; ento wac lok awaca keken , ci laticca bicang .
an bene dano ma giloya aloya i dog tic , atye ki askari bene ma an aloyogi . ka awaco bot askari mo acel ni , ‘ citi ’ , ci cito , dok ka awaco bot ngat mukene ni , ‘ bin ’ , ci bino , ka awaco bene bot opiina ni , ‘ tim man ’ , ci timo . ”
yecu owinyo lok man ma dano-nu oloko , ci ouro twatwal . owaco bot lwak ma gulube-ni ni , “ ada awaco botwu ni , peya anongo niye ma rom ki man , kadi i icrael .
atittiwu ni jo mapol bia ki tung wokceng ki tung potoceng gibibedo i dog cam kacel ki abraim , icaka ki yakobo i ker me polo ,
ento litino me ker gibibologi woko i colpiny , ka ma dano bikok kun gikayo lakgi iye . ”
lacen yecu owaco bot ladit ma loyo askari ni , “ citi , myero otimme boti kit macalo dong iye kwede-ni . ” ci laticce ocang woko cut i cawa meno .
lacen i kare ma yecu odonyo i ot pa petero , ci oneno maro petero obuto piny onongo tye ki two lyeto .
yecu ogudo cinge , ci two lyeto ocang woko ki i kome , oa malo ocako gwoko yecu .
otyeno me nino meno dano gukelo bote jo mapol ma onongo cen maraco tye i komgi ; ci oryemo cen woko ki lok keken , dok bene ocango jo ducu ma onongo komgi lit .
man otimme wek lok ma yam lanebi icaya oloko ocobbe kakare ni , “ en otingo gorowa , dok otingo twowa ducu i kome . ”
ka yecu oneno lwak dano orume woko dyere , ci owaco ni myero gukat loka nam tungcel .
lapwony-cik mo oa obino bote owacce ni , “ lapwony , abilubi ka ma icito iye ducu . ”
ento yecu odokke iye ni , “ too tye ki boro , winyo me polo bene tye ki odigi , ento wod pa dano pe tye ki ka ma myero epyel iye wiye . ”
dok dano mo acel i kin lupwonnyene owacce ni , “ ladit , kong iwek aciyik wora . ”
ento yecu odokke iye ni , “ luba , wek jo muto guyik jo muto wadigi . ”
ka yecu odonyo i yeya , ci lupwonnyene gulube .
cutcut pii me nam ocako twagge matek , ma yeya onongo dong cok lwiny woko i te pii ; ento yecu onongo onino woko .
ci gucito gucoye , kun giwacce ni , “ larwa rwot , nen wato woko do . ”
en owaco botgi ni , “ pingo wubedo ki lworo , wun jo ma niyewu nok ? ” ci oa woko ojuko yamo ki nam , nam ocako ling mot .
mumiyo dano guuro matek , kun giwacci , “ man dok kit dano ango ma yamo ki nam giwinye-ni ? ”
ka yecu dong oo loka nam tungcel , i lobo pa lugadara , cutcut jo aryo ma cen maraco tye i komgi gurwatte kwede ; onongo gua ki i kin lyel . onongo giger adada ma ngat mo pe twero kato ki i yo kenyo .
ci gudangnge matek ni , “ ilaro ango kwedwa , in wod pa lubanga ? in mono ibino kany ka unowa ma kare peya oromo ? ”
lwak opego mapol onongo gitye ka cam ka ma onongo gitye ka lok iye .
ci cen maraco gubako doggi bote kun giwaco ni , “ kace imito ryemowa woko , cwalwa i opego-gu . ”
ci yecu owaco botgi ni , “ wuciti . ” gua woko ki i kom jo-nu ci gudonyo i i opego ; cutcut lwak opego gutwarre ki ngwec gularo piny i lung ci gupoto woko i nam , gumwony guto woko i pii .
lukwat guringo woko , gucito wa i gang ci gutito lok i kom gin ducu mutimme , wa lok mutimme i kom jo aryo ma cen tye i komgi .
mumiyo lwak dano ducu ma i gang meno gubino ka rwatte ki yecu ; ka gunene , ci gubako doggi bote ni en myero oa woko ki i lobogi .
yecu odonyo i yeya ongolo nam okato loka tungcel , ci obino i lobo tugi kikome .
ci gikelo bote dano mo ma twoyo two akweya kom kun obuto i wi kitandane . ka yecu oneno niyegi , ci owaco bot latwo ni , “ di cwinyi , latinna , balli dong giweko woko . ”
mumiyo lupwony-cik mogo gucako loko lok kekengi ni , “ dano man tye ka yeto lubanga . ”
ento yecu ongeyo tamgi woko , ci openyogi ni , “ pingo wutamo tam marac i cwinywu ?
mene mayot makato , me waco ni , ‘ balli dong giweko ’ , nyo ni , ‘ a , iwoti ’ ?
ento man me miyo wek wunge ni , wod pa dano tye ki twero i lobo man me weko bal ” , ci owaco bot latwo ni , “ a , kwany kabutoni idok paco . ”
ci oa odok paco .
ka lwak guneno gin mutimme , lworo omakogi , ci gumiyo deyo bot lubanga , ma omiyo kit twero macalo meno bot dano .
i kare ma yecu tye ka kato ki kunnu , ci oneno laco mo ma nyinge matayo obedo ka ma gijogo iye mucoro owacce ni , “ lub kora . ” ci oa malo olubo kore .
i kare ma yecu obedo i ot i dog cam , lujog-mucoro mapol ki lubalo gubino gubedo kacel ki yecu ki lupwonnyene .
ka luparicayo guneno man , guwaco bot lupwonnyene ni , “ pingo lapwonywu camo kacel ki lujogmucoro ki lubalo ? ”
i kare ma en owinyo ogamo ni , “ jo ma komgi yot pe gimito daktar , ento kono jo ma komgi lit aye .
wuciti wupwonye tyen lok man ni , ‘ amito kica , pe lee me gitum . ’ pien pe abino ka lwongo jo ma kitgi atir , ento lubalo . ”
i kare meno lupwonye pa jon gubino bot yecu , gupenye ni , “ pingo wan kacel ki luparicayo wari kec , ento lupwonnyeni pe giri kec ? ”
ci yecu odok iye botgi ni , “ lurem lanyom twero kumo ma nongo lanyom pud tye kacel kwedgi ? kare bibino ma gibikwanyo lanyom woko ki botgi , ka dong gibiri kec i kare meno .
pe tye ngatti mo ma dabo bongo manyen i kom ginaruka muti . pien kiraka biyec woko ki i kom ginaruka , ci wang bongo yec medde nen marac .
dok bene pe tye ngatti mo ma piko kongo vino manyen i kicaa macon ; ka opiko , ci kongo vino biyeco kicaa woko , kongo vino bio woko ki kicaa bene biballe . ento kongo vino manyen myero gipik i kicaa kongo vino manyen , wek gin aryo ducu gigwokgi maber . ”
i kare ma yecu tye ka lok botgi , cutcut laloc mo obino odonyo i ot orumo conge , i nyime kun wacce ni , “ nyara oto pud kombeddi , ento alegi ibin iket cingi i kome , ci bibedo kwo . ”
yecu oa olubo kore kacel ki lupwonnyene .
ci dako mo ma onongo yam otwoyo two agobi pi mwaka apar wiye aryo obino ki tung i nge yecu ogudo dog bongone ,
pien onongo otamo ki i cwinye kekene ni , “ ka ce agudo bongone keken , ci abicang . ”
yecu olokke , ka onene owacce ni , “ di cwinyi nyara ; niyeni ocangi . ”
ka yecu obino i ot pa laloc , oneno lukut nyamulere , kun lwak tye ka koko ,
ci owacci , “ wua woko ; nyakoni pe oto ento onino anina . ” ci gin gunyere anyera .
ento i kare ma dong oryemo lwak gukato woko , ci en odonyo i ot omako latin nyako-nu ki cinge , nyako-nu oa malo .
lok meno oywek owinnye oromo lobo meno ducu .
i kare ma yecu dong oa ki kunnu omedde ki wotte , ci lutowang aryo gulube , ma gudange matek ni , “ kica omaki i komwa do , lakwar daudi . ”
ka dong yecu odonyo i ot , lutowang aryo magi gubino bote ; ci en openyogi ni , “ wuye ni atwero timo man ? ” gudokke iye ni , “ itwero , ladit . ”
yecu ogudo wanggi kun wacci , “ myero otimme botwu kit macalo niyewu tye kwede . ”
cutcut wanggi otugi yabbe woko . yecu ocikogi matek twatwal ni , “ wunen ni dano mo pe ongeyo lok man . ”
ento gin gucito guketo lok man omiyo nyinge oywek oromo i lobo meno ducu .
i kare ma gia me cito woko , dano gukelo bote dano mo ma doge oto , ma onongo tye ki cen marac .
ka dong yecu oryemo cen woko , cutcut ladogeoto-nu ocako lok , mumiyo lwak ma onongo gitye kenyo guuro matek , kun giwacci , “ cakke yam con kit gin macalo man peya onongo onen i icrael . ”
ento luparicayo guwacci , “ en ryemo cen pi twero pa ladit pa cen . ”
yecu owoto orumo gangi mapatpat ki gangi matino ma i caro-gu ducu , kun pwonyo i kacokkegi , dok tito kwede lok me kwena maber me ker pa lubanga ki cango kit two ducu kadi wa kit goro ducu .
ka oneno lwak ci kica omake i komgi mada , pien onongo gitye ka unogi matek , dong gudoko goro , calo romi ma lakwatgi pe .
lacen owaco ki lupwonnyene ni , “ kac dwong , ento lutic nok .
pi meno , wuleg won poto wek ocwal lutic ka kayo kacce . ”
yecu olwongo lupwonnyene apar wiye aryo bote , ci omiyogi twero me ryemo cen maraco , ki me cango kit two ducu kadi wa goro-gu .
nying lukwena magi apar wiye aryo gin ene : mukwongo cimon , ma gilwongo ni petero , ki anderiya ominne ; yakobo wod pa jebedayo , ki jon ominne :
pilipo ki bartolomayo ; tomaci ki matayo lajog-mucoro ; yakobo wod pa alipayo , ki tadayo ;
cimon ma yam obedo i kin jo ma gimito locken , ki juda me keriot , ma odobe .
dano magi apar wiye aryo yecu oorogi , kun cikogi ni , “ pe wucit i kin lulork , pe bene wudony i gang pa lucamaria mo ,
ento wucit bot jo icrael , ma gitye calo romi murwenyo .
i kare ma wutye ka wot wutit lok , kun wuwaco ni , ‘ ker me polo dong onyiko cok . ’
wucang lutwo , wucer jo muto , wucang ludobo wek gulonnye , wuryem cen maraco . wun wugamo nono labongo cul mo , wumi bene nono labongo cul .
pe wuwot ki jabu , kadi ryal , kadi lim mo i del pyerwu ,
pe wuter kadi kicaa mo me wotwu , kadi ki bamo kanyi aryo , kadi war tyen , kadi ki odoo ; pien latic myero gimiye cam ocam .
gang madit nyo paco mo ma wudonyo iye , kong wuniang anga ma myero ma bedo iye , ci wubed bote nio wang ma wua ki kenyo .
ka wuedonyo i ot kong wumot dano ma i ot meno .
ci ka ot meno myero , wumi kuc i kom jo me ot meno ; ento ka ce pe myero , ci wuwek kucwu odwog cen botwu .
ka ce ngat mo pe bijolowu nyo pe biwinyo lokwu , ci wuteng apwa woko ki i tyenwu i kare ma nongo wua wuweko ot nyo gang meno .
ada , atittiwu ni , i nino me ngolo kop can pa codom ki gomora bibedo tworatwora , ento can ma gibikelo i kom gang meno dong bikato .
“ nen , dong acwalowu me cito woko macalo romi i kin orudi ; pi meno wubed ryek calo twol dok wubed labongo bal mo i komwu calo akuri .
dok wugwokke i kom dano ; pien gibiterowu i lukiko , dok gibigoyowu i kacokkegi ,
gibiywayowu giterowu i nyim luloc ki luker-gu pira , wubitito lok ma bedo caden botgi ki bot lurok bene .
ka giterowu i lukiko , pe wubed ka tamo kit ma myero wulok kwede , nyo kit lok ango ma wubilokone ; pien lok ma myero wuloki gibimiyowu i cawa meno ;
pien pe wun aye wubilok , ento cwiny maleng pa wonwu aye bilok ki i iwu .
omego bimiyo ominne ni ginek woko , ki wego bene bimiyo latinne ni ginek woko , ki litino gibitugge i kom lunyodogi , gimiyo lunyodogi ni ginekgi woko ;
dok dano ducu bikwerowu pira . ento ngat ma ciro kun diyo cwinye nio i agikki bilarre .
ka inen guketo ayela i komwu i gang acel , ci wuring woko i gang ma cok kwede ; pien ada awacciwu ni , pe wubiwoto i gangi me icrael wurumo woko ducu , ma nongo peya wod pa dano obino .
“ dano ma pud gipwonyo apwonya pe bedo dit makato ngat ma pwonye , kadi latic bene pe bedo dit makato laditte ;
ento romo ka dano ma gipwonyo-ni odoko calo ngat ma pwonye , ki latic bene ka odoko calo laditte . ka onongo gulwongo won ot ni beeljebul , ci dong jo ma i pacone gibilwongogi ki nying marac ma rom mene ?
“ pi meno , pe wulworgi ; pien pe tye gin ma giumo ma pe gibiyabo ka maleng , kadi ki gin ma gikano ma pe bingene .
gin ma awaco botwu i colpiny , myero wutit i lengpiny ; ki gin ma gikwilo akwila i itwu lawewe , wutuc lokke wa i wi labila ot .
pe wulwor jo ma neko kom , ento pe gitwero neko tipo ; ento myero wulwor ngat ma twero neko tipo ki kom ducu i geena .
ojwinyojwiny aryo pe gicato pi cente apar ? ento mo acel pe poto piny i ngom ma wonwu pe ngeyo .
kadi bed wa yer wiwu dong gikwanogi woko liweng .
pi meno , pe wulwor ; pien piwu tek twatwal makato pi ojwinyojwiny mapol .
pi meno dano ducu ma bituco nyinga i nyim dano , an bene abituco nyinge i nyim wora ma tye i polo ,
ento ngat ma bikwera i nyim dano , an bene abikwere woko i nyim wora ma tye i polo .
“ pe wutam ni abino me kelo kuc i lobo ; an pe abino me kelo kuc , ento pala lucwan .
pien abino me poko kin dano woko ki wonne , nyako bipokke woko ki minne , ki ci-wod bene bipokke woko ki dane .
lukwor pa dano bibedo jo ma i pacone .
ngat ma maro wonne nyo minne makato an pe myero me bedo danona ; ki ngat ma maro wode nyo nyare makato an pe myero me bedo danona .
dok bene dano ma pe tingo yatariyane kun lubo kwede kora pe myero me bedo danona .
dano ma nongo kwone , birwenyo kwone woko arwenya ; ento ma rwenyo kwone pira binongo .
“ dano ma jolowu nongo ojolo an , ki ma jola nongo ojolo ngat ma oora .
ngat ma jolo lanebi ni pien obedo lanebi , bilimo bakacic pa lanebi ; ki ngat ma bijolo dano ma kite atir ni pien dano ma kite atir , bilimo bakacic ma rom ki pa dano ma kite atir-ri .
dok bene dano ma bimiyo pii mangic me amata bot ngat acel i kom jo magi matino ni pien en obedo , lapwonnyena , ada awacciwu ni , pe bikeng bakacicce . ”
i kare ma yecu dong otyeko ciko lupwonnyene apar wiye aryo-ni , oa ki kunnu ocito ka pwony ki ka tito lok i gangi ma cok ki kunnu .
i kare ma jon owinyo pi tic pa yecu ki i mabuc , ci ooro lupwonnyene bot yecu
wek gupenye ni , “ in aye ngat ma myero obin-ni , nyo dok wakur ngat mukene ? ”
ci yecu odok iye botgi ni , “ wucitit bot jon gin ma wuwinyo ki ma wuneno ;
lutowang wanggi oyabbe guneno piny , lungolo guwoto , ludobo gilonyogi , ki ludingit guwinyo lok , ki jo muto gicerogi woko , ki lucan bene gitito botgi lok me kwena maber .
dano ma pe tamme oballe i koma tye ki gum . ”
i kare ma dong gitye ka dok woko , yecu ocako lok ki lwak lok i kom jon , ni , onongo wucito i tim ka neno gin ango ? onongo wucito ka neno lagada ma yamo obedo ka yengone ?
wucito kunnu kono pingo ? wucito ka neno dano ma oruko bongngi mabeco ? nen , jo ma ruko bongngi mabeco nongo gibedo i odi pa luker .
wucito kunnu pingo ? wucito ka neno lanebi mo ? iyo , awacciwu ni ka neno ngat ma kato lanebi .
man aye ngat ma yam gicoyo lok i kome ni , “ nen , acwalo lakwenana otelo nyimi , ma bigero yoni ma peya nongo in ibino . ”
ada , awaco botwu ni , pe tye dano mo ki i kin jo ma mon onywalogi ma kato jon labatija ki dit ; ento ngat matidi twatwal i ker me polo aye dit kate .
cakke i kare pa jon labatija o kwede wa onyoo ker me polo gilaro ki tek , jo ma gin lutim bwami aye gimayo woko ki tek .
pien cik ki lunebi gibedo ka titone nio wa i kare pa jon ;
ka ce wumito ye lokke en aye elia ma myero obin-ni .
ngat ma ite tye me winyo lok man myero owiny .
abiporo yalwak me kare man ki gin ango ? girom ki litino ma bedo i cuk ma gilwongo litino wadigi kun giwacci ,
“ yam wakuto nyamulere botwu , ento wun pe wumyelo ; wawero wer lyel , ento wun pe wukok . ”
pien jon yam obino ma pe camo cam , dok bene onongo pe mato gin mo , mumiyo guwacci , “ dano-nu tye ki cen marac . ”
wod pa dano dok obino kun camo cam kadi wa mato mat bene , meno bene guwacci , “ nen , dano ma laworo dok lamero bene , larem lujogmucoro ki lubalo ! ento ryeko pa lubanga oloyo kop pi ticce ma en otiyo . ”
lacen yecu ocako loko lok ki kiniga i kom gangi mogo ka ma onongo en otiyo iye ticce matego madito , pien jo ma tye iye gukwero ngut woko .
“ ibikoko angee , in korajin ! ibikoko angee , in betecaida ! kono yam tic madito ma gitiyo i ii gitiyo i turo ki cidon , kono onongo jone gungut wa con , kun giruko bongo cola , ma gibedo i buru bene .
ento atitti ni , can pa turo ki cidon bibedo tworatwora i nino me ngolo kop , makato can ma bipoto i komi .
ki in kapernaum gibitingi woko malo i polo ? pe kumeno , gibidwoko malo i polo ? pe kumeno , gibidwoki woko piny i lyel . kono yam tic matek madito ma gitiyo i ii-ni gitiyo i codom , kono obedo tye nio wa onyoo .
ento atitti ni , can pa codom bibedo tworatwora i nino me ngolo kop , makato can ma bipoto i komi . ”
i kare meno yecu otuco ni , “ apwoyi wora , in rwot me polo ki me lobo , pien ikano lok magi woko ki bot luryeko ki lunge-piny , ci inyutogi bot litino lukere .
iyo , wora , pien onongo kit meno ineno ber i wangi , ipwoyo kit yo macalo meno .
jami ducu dong wora otyeko miyogi woko bota ; ngat mo pe ma ngeyo wod , kono won keken , dok bene ngat mo pe ma ngeyo won kono wod keken ki ngat ma wod oyero me nyuto won bote .
wubin bota , jo ducu muol ki ma yec onurowu , ci abimiyo wuywe .
wuting yatta , ci wupwony kita , pien an awor , dok amwol bene i cwinya , mumiyo wun bene wubilimo yweyo i cwinywu .
pien yatta yot , ki yecca bene pe pek . ”
i kare meno yecu owoto kun ngolo ki i poto bel i ceng cabit . onongo kec neko lupwonnyene , ci gucako rito wit bel gumwodo .
ento ka luparicayo guneno , ci guwaco bot yecu ni , “ nen , lupwonnyeni gitiyo gin ma cik ogengo ni pe giti i ceng cabit . ”
yecu odok iye botgi ni , “ wun pe wukwano gin ma daudi otiyo , i kare ma onongo kec oneke , en kacel ki jo ma onongo gitye kwede ?
kit ma en odonyo kwede i ot pa lubanga , ci ocamo mugati ma giketo i nyim lubanga , ma yam cik ogengo ni en pe ocam , kadi ki jo ma onongo gitye kacel kwede , ento kono ajwagi pa lubanga keken ? .
dok bene pe wukwano i cik ni i ceng cabit ajwagi ma i ot pa lubanga gipyedo ceng cabit , ento gipe ki bal ?
atittiwu ni gin madit makato ot pa lubanga tye kany .
ka ce onongo wungeyo tyen lok man ni , ‘ amito kica , pe lee me gitum ’ , onongo myero pe wungol kop olo jo ma pe ki bal .
pien wod pa dano aye rwot me cabit . ”
yecu oa ki kunnu ocito odonyo i kacokke .
nen , onongo yam tye kunnu dano mo ma bade otal . ci gupenye ni , “ cik ye ni gicang dano i ceng cabit ? ” gupenye kit meno pien onongo gimito ni gidote .
yecu openyogi ni , “ anga i kinwu ma ka tye ki romo acel ce romo meno opoto i bur i ceng cabit , en pe bimako ywayo kelo woko ka maleng ?
dano pe pire tek twatwal kato pi romo ? pi meno cik ye ni myero gitim gin maber i ceng cabit . ”
ci owaco bot dano-nu ni , “ rye badi . ” dano-nu oryeyo bade , ci bade ocang woko maber odoko calo mukene-ni .
ento luparicayo gukato woko ci guporo lok i kom yecu , kit macalo myero gineke kwede .
ka yecu ongeyo lok man , oa woko ki kunnu . jo mapol gulube , ci en bene ocangogi woko ducu ,
ocikogi ni pe myero gumi pire ongene .
man otimme wek lok ma yam lanebi icaya oloko ocobbe kakare , ni ,
“ nen , laticca ma ayero ma amaro , ma cwinya yom i kome . abiketo cwiny maleng i kome , en bituco ngolo kop atir bot lurok .
pe bida , pe bene bidange matek , ngat mo pe biwinyo dwane i wangayo ;
pe bituro lagada ma okak , dok pe bineko mac tara ma lyel nio wang ma en omiyo ngolo kop atir oloyo loc ;
ento lurok bigeno gin maber pi nyinge . ”
ci gikelo bote latowang mo ma tye ki cen marac , ma pe loko , ci yecu ocange . cutcut ladogeoto otugi lok dok oneno piny bene .
jo ducu ma onongo gitye kenyo guuro matek kun giwaco ni , “ man twero bedo lakwar daudi ? ”
ento luparicayo guwinyo ci guwacci , “ dano-ni ryemo cen pi twero pa beeljebul , ma en aye ladit pa cen . ”
ka yecu ongeyo tamgi , ci owaco botgi ni . “ ka ker iye opokke aryo , ker meno lobone balle woko , ki gang bene nyo ot ka opokke iye aryo pe twero cung .
ka ce catan ryemo catan , nongo opokke i dul aryo i kome kekene ; ci kerre dong bicung ningning ?
ka an aryemo cen pi twero pa beeljebul , ci litinowu kono giryemo cen pi twero pa anga ? pi meno gin aye gibibedo lungolkopwu .
ento ka ce an aryemo cen pi twero pa cwiny pa lubanga , ci dong nen ni ker pa lubanga dong obino woko botwu .
dano mo twero donyo i ot pa ngat ma kome tek ningning , ci cako yako jamine ducu , nio ka en otweyo laco meno ma kome tek-ki woko ? ka lacen dong cako yako ode .
ngat ma pe tung bota , meno nongo en lakworra , dok ngat ma pe nywako coko kweda , keto mere aketa .
pi meno awacciwu ni , bal ducu ma dano timo , ki lok ducu ma giyeto kwede lubanga , gibiwekone woko , ento bal me yet ma giyeto ki cwiny maleng pe gibiwekone matwal .
dok dano ma loko lok marac i kom wod pa dano gibiweko balle ; ento ngat ma loko lok marac i kom cwiny maleng pe gibiweko balle , kadi i kare man nyo i kare ma bino anyim .
“ myero wunge ni yat maber nyak nyige mabeco , ki yat marac nyak nyige maraco ; pien yat gingeyo i kom nyige .
wun litino ororo , wutwero loko lok maber ningning , ma kun wun jo maraco ? pien lok ma ogurre i cwiny dano , en aye dog bene loko .
dano maber kwanyo gin maber ki i kin jamine mabeco ma en okano , dano marac kwanyo gin marac ki i gin maraco ma en okano .
atittiwu ni , lok ducu me carocaro ma dano giwaco ma pe gigwokke iye-ni , gibipidogi pire i nino me ngolo kop ;
pien lok pa iloko aye bimiyo iloyo kop , ki dok bene lok ma iloko aye bimiyo gingolo kop loyi . ”
jo mogo i kin lupwony-cik ki luparicayo guwaco bot yecu ni , “ lapwony , wamito neno lanyut mo ma a ki boti . ”
ento yecu odok iye owaco botgi ni , “ yalwak pa jo maraco ki lutim abor giyenyo lanyut , ento pe gibimiyo botgi lanyut mo kono lanyut pa lanebi yona keken .
pien kit macalo yona yam otyeko nino adek , dyeceng ki dyewor , i i rec , kit meno wod pa dano bene bityeko nino adek , dyeceng ki dyewor i cwiny lobo .
jo nineve bicung kacel ki yalwak me kare man , i kare me ngolo kop , ci miyo kop loyogi ; pien gin yam gungut pi lok ma yona onongo otito ento nen , gin madit makato yona tye kany .
kabaka ma dako ma tye yo tung acuc bicung kacel ki yalwak me kare man , i kare me ngolo kop , ci miyo kop loyogi ; pien en oa ki i agikki lobo obino ka winyo ryeko pa solomon , ento nen , gin madit makato solomon tye kany .
“ ka cen marac dong oa woko ki i kom dano mo , ci cito wirre i kabedo ka ma pii pe iye kun yenyo ka ma ebiywe iye ; ento pe nongo kabedo mo kadi ki acel .
ci cako wacci , ‘ abidok gira i oda ka ma yam aa ki iye-ni . ’ ka obino , ci nongo ode tye nono , giyweyo woko , dok giyubo woko maber .
ka dong cito kelo cen mukene abiro ma giraco gikate woko , ci gidonyo gibedo i ode-ni ; lacen dano-nu bibedo marac makato kit ma onongo yam obedo kwede con . bibedo kit meno bene bot yalwak pa jo maraco me kare man . ”
i kare ma yecu pud tye ka lok bot lwak , nen , minne kacel ki omegine onongo gucung woko , kun giwaco ni gimito lok ki yecu .
ci dano mo acel owacce ni , “ nen , meni ki omegini gitye gucung woko gimito lok kwedi . ”
ento yecu odok iye ki dano-nu ni , “ maa anga ? ki omegina kono angagi ? ”
ka oryeyo bade yo tung bot lupwonnyene , ci owaco botgi ni , “ wunen , maa ki omegina aye jo ma tye kany !
pien dano ma tiyo gin ma wora ma tye i polo mito , meno aye omera ki lamera , ki maa bene ”
i nino meno acel-li yecu oa woko ki i ot , ci ocito obedo i dog nam .
lwak madwong twatwal gucokke bote , omiyo en odonyo i yeya ci obedo iye , lwak ducu gucung i wi tura .
obedo ka loko botgi lok mapol i carolok , kun wacci , “ lacoc ocito ka coyo kodi .
ka kun coyo , kodi mogo okir i nget yo , winyo gubino gucamo woko .
kodi mukene okir i kom pata ka ma ngom tye iye manok . cutcut gutwi , pien ngom pe tut .
ento ka ceng oryeny , owangogi gutwo woko , pien onongo lwitgi pe .
kodi mukene okir i kin okuto , okuto olot odiyogi woko .
kodi mukene okir i ngom maber , ci gunyako nyiggi , mogo miya acel , mukene pyerabicel , ki mogo pyeradek .
ngat ma tye ki it me winyone owiny . ”
lacen lupwonnye gubino bot yecu gupenye ni , “ pingo iloko kwedgi i carolok ? ”
en odok iye botgi ni , “ wun gimiyo botwu mot me ngeyo mung me ker me polo , ento jo maca pe gimiyo botgi .
pien ngat ma tye ki gin ma gibimiyo doki makato , ci en bibedo ki jami mabup ; ento ngat ma pe ki gin mo , kadi gin ma en tye kwede gibikwanyo woko ki bote .
man aye gin mumiyo aloko kwedgi i carolok , pien kadi neno piny pe gineno , kadi winyo lok bene pe giwinyo , dok bene pe giniang .
ento lok pa lubanga ma yam lanebi icaya otito ocobbe kakare i komgi ni , ‘ winyone mere wubiwinyo , ento pe wubiniang te lokke ; nenone wubineno , ento pe wubingeyo gin ma tye .
pien jo me rok man cwinygi dong odoko nwang , ki itgi bene dong oding woko ka winyo lok , dok gumiyo wanggi woko , wek pe ginen ki wanggi , pe bene giwiny ki itgi , pe bene giniang iye ki cwinygi , pe gilokke gidwog bota acanggi . ’
“ ento wun wangwu tye ki gum , pien gineno piny , itwu bene tye ki gum , pien giwinyo lok .
ada , awaco botwu ni , lunebi mapol ki jo ma kitgi atir yam guparo pi neno gin ma wun wuneno-ni , ento pe guneno , ki me winyo gin ma wuwinyo , ento pe guwinyo .
“ kong dong wuwiny carolok i kom lacoc .
ka dano mo owinyo lok me ker pa lubanga ce pe oniang iye , larac bino ci mayo kodi ma gicoyo i cwinye-ni woko ; man aye kodi ma onongo gicoyo okir i nget yo .
dong kodi ma gicoyo i kom pata tye kit man , man aye dano ma winyo lok ci oyotoyot mako lok meno ki yomcwiny ;
ento pe nongo tye ki lwite i iye , ri pi kare manok . ka can obino , nyo yelo dano pi lok man , cutcut dano-nu tugi poto woko .
dong kodi ma gicoyo okir i kin okuto , man aye dano ma winyo lok , ento paro lok me lobo man , ki maro lonyo , diyo lok woko , ci miyo pe nyak .
ento kodi ma gicoyo okir i ngom maber-ri , aye dano ma winyo lok dok niang iye ; en ada cako nyako nyig dok cek , mukene miya acel , ki mukene pyerabicel , ki mukene pyeradek . ”
dok obolo botgi carolok mukene kun wacci , “ ker me polo rom ki dano mo ma ocoyo kodi mabeco i potone .
ento i kare ma dano dong gubuto woko , lakworre obino ci ocoyo doo i kin kal , ka ocito gire woko .
i kare ma ginapita-nu otwi odongo , kal ongok , ci doo bene ocako nen .
lutic pa won ot gucito bot won ot gupenye ni , ‘ ladit , yam onongo pe icoyo kodi mabeco i potoni ? pingo dok waneno doo tye iye ? ’
won ot odok iye owaccigi ni , ‘ lakwor aye ma otimo man . ’ ci lutic gupenye ni , ‘ imito ni wacit wacok doo magi woko ? ’
ento won ot odok iye owacci , ‘ pe , ka wudoyo doo magi woko , miyo wuputo kal woko bene kacel ki doo .
kong wuwek doo ki kal ducu gudong kacel nio wa i kare me kac ; i kare me kac abiciko lutic ni , kong wucok doo woko mukwongo ci wutwegi woko i dul i dul me awanga , ento kal aye wukaa wuket i derona . ’ ”
dok obolo botgi carolok mukene , kun wacci , “ ker me polo rom ki kodi dek karadali , ma dano okwanyo ci ocoyo i potone .
kodi dek karadali-ni dok tidi twatwal ki i kin kodi ducu , ento ka odongo doko yat madit makato dek ducu . doko yat mo madit ma winyo me polo gibino gigero odigi i jange . ”
obolo botgi dok carolok mukene ni , “ ker me polo rom ki tobi ma dako mo okwanyo orubo ki moko mugati ma romo adita adek , nio ka moko ducu oyenyo , okwot . ”
lok magi ducu yecu oloko bot lwak i carolok . i adane en pe obedo ka lok kwedgi lok mo labongo bolo carolok ,
wek omi lok ma yam lanebi oloko ocobbe kakare ni , “ abiwaco botwu lok i carolok , abitito botwu lok ma yam okanne woko cakke wa i acakki piny . ”
ka oweko lwak ci ocito odonyo i ot , lupwonnyene gubino bote guwacce ni , “ kong itit botwa carolok i kom doo ma i poto . ”
yecu odok iye ni , “ ngat ma ocoyo kodi mabeco-ni aye wod pa dano ;
poto aye lobo man , dok kodi mabeco te lokke ni litino me ker pa lubanga , doo aye litino pa larac .
lakwor ma ocoyogi aye catan ; kac , meno agikki piny , lukac aye lumalaika .
kit macalo gicoko kwede doo giwango woko i mac , bibedo bene kit meno i agikki piny .
wod pa dano bioro lumalaikane , gibicoko ki i te kerre gin ducu ma miyo dano gipoto i bal , kacel ki jo ducu ma gin lutim maraco ,
ci bologi woko i ruk mac , ka ma dano bibedo iye ka koko kun gikayo lakgi .
i kare meno jo ma kitgi atir biryeny calo ceng i ker pa wongi . ngat ma ite tye myero owiny .
“ ker me polo rom ki lonyo ma gikano i poto , ma dano onongo ci dok oyiko woko . dong pi yomcwinye omiyo en ocito ocato jami ducu ma onongo en tye kwede , ci owilo poto meno woko .
“ dok ker me polo rom ki lacat-wil ma onongo yam obedo ka yenyo tiko mabeco me wel .
i kare ma dong onongo tiko mo acel me wel , ocito ocato jami ducu ma onongo en tye kwede , ci owilo tiko meno woko .
“ dok ker me polo rom ki obwo ma giciko i nam ci omako kit kwa rec-gu ducu .
i kare ma dong gupongo woko ki rec , dano guywayo gukelo woko i wi tura , gucako bedo piny guyero mabecone guketo i aduku , ki maracone gubolo woko .
bibedo kit meno i agikki piny . lumalaika gibino ci gipoko jo maraco woko ki i kom jo ma kitgi atir ,
gibibologi woko i ruk mac , ka ma dano gibikok kun gikayo lakgi . ”
cutcut yecu openyogi ni , “ dong wuniang i lok man ducu ? ” gudokke iye ni , “ iyo . ”
yecu dok owaco botgi ni , “ pi meno lapwony-cik mo ma gipwonyo pi ker me polo rom ki dano mo ma won ot , ma kwanyo gin manyen ki macon ki i kom lonyone . ”
i kare ma yecu dong otyeko loko carolok magi , oa woko ki kunnu ,
ci odwogo i lobo tugi . opwonyogi i kacokkegi , omiyo guuro matek kun giwacci , “ dano-ni onongo ryeko man ki kwene ? dok tic matego macalo magi ma en tiyo-gu oa ki kwene ?
minne pe maliam ? ki omegine pe yakobo ki yucepu ki cimon ka juda ?
lumegine ducu pe gitye kacel kwedwa kany ? ci dano-ni onongo kit man ducu ki kwene ? ”
cutcut cwinygi ocako a woko i kome . ento yecu owaco botgi ni , “ lanebi giketo deyo i kome , ento pe giketo deyo i kome i lobo tugi ki i ode . ”
pe otiyo tic matego mapol kunnu , pien onongo niyegi pe .
i kare meno kerode ma laloc madit owinyo pi yweka pa yecu ;
mumiyo owaco bot luticce ni , “ man aye jon labatija . lubanga ocere woko ki i kin jo muto , en aye mumiyo lakit teko macalo meno tye ka tic i kome-ni . ”
pien onongo yam kerode omako jon , otweyo ci oketo woko i mabuc pi kerodia , ci-ominne , dako pa pilipo ;
pien jon onongo owaco bote ni , “ cik pe oye ni ibed ki ci-omeru . ”
kadi bed omito neke woko , ento olworo lwak , pien lwak onongo giworo jon ni en lanebi .
ento ka kare me po pi nywalo kerode oromo , ci nya pa kerodia omyelo i nyim welo ci oyomo cwiny kerode mada .
mumiyo kerode ocikke kun kwongnge akwonga bot nyakonu ni ebimiye gin ducu ma en bipenyo pire .
minne otitte lok roro , omiyo nyako-nu ocito olego kabaka ni , “ amito imiya wi jon labatija i weer kombeddi . ”
ci kabaka kerode okumo matek ; ento pi kwong ma en okwongo ki welone omiyo ociko ni myero gimiye .
ci ooro dano ocito omiyo gingolo ngut jon woko ki i mabuc ,
ci giketo wiye i weer gikelo gimiyo bot nyako-nu , ka nyako-nu otero bot minne .
lacen lupwonnye pa jon gubino gutingo kome guyiko woko i lyel ; ka gucito gutito pire bot yecu bene .
ka yecu owinyo lok man , ci oa woko ki kunnu , owoto ki yeya ocito i kabedo ka ma dano pe iye kaikene . ento ka lwak guwinyo pire , ci gulube kun giwoto ki tyengi ma gia ki i gangi mapatpat .
ka yecu okato i wi tura , oneno lwak madwong ; kica omake i komgi , ci ocango lutwo ma gukelo bote .
ka oo otyeno , lupwonnyene gubino bote , guwacce ni , “ man kabedo ka ma dano pe iye , cawa bene dong okato woko ; cwal lwak gucit i kin paco macokcok , guwil cam pigi kengi . ”
yecu odok iye ni , “ pe myero gucit woko ; ento wun wumi botgi cam gucam . ”
guwacce ni , “ watye kany ki mugati abic ki rec aryo . ”
yecu owaco ni , “ wukel mugati ki rec aryo-ni bota kany . ”
ka ociko lwak ni gubed piny i kom lum alita . ka okwanyo mugati abic ki rec aryo , ci oneno malo i polo , olego gum , obaro i mugati omiyo ki lupwonnyene , ci lupwonnyene gumiyo bot lwak .
gin ducu gucamo guyeng . gicoko ngide cam mudong , opongo duku apar wiye aryo .
jo ma gucamo cam meno onongo giromo co alip abic , ma nongo pe gikwano iye mon ki litino .
cutcut yecu ociko lupwonnyene ni gudony i yeya , gukwong nyime me cito loka ca , kun nongo en pud eciko lwak .
lacen ma dong ociko lwak , ci ocito i wi got ka lega kaikene . i kare ma piny dong oyuto , onongo en tye kunnu kene .
yeya onongo dong okato woko mairo madwong nia ki i wi tura , kun pii tye ka twago yeya ; pien onongo yamo kodo bino ki i nyimgi .
i kine okogweno , yecu oa obino botgi kun woto i wi nam ki tyene .
ento ka lupwonnye gunene kun woto i wi nam ki tyene , tipo komgi oto woko lirut , kun giwacci , “ man tipo ! ” ci gudangnge matek pi lworo .
ento oyotoyot yecu oloko kwedgi kun waco ni , “ wudi cwinywu , an enni ; gwok wulwor . ”
ci petero ogamo doge owacce ni , “ rwot , ka meno aye in , ci wek abin boti kunnu kun awoto ki i wi pii . ”
yecu odokke iye ni , “ bin . ” ci petero oa woko ki i yeya , owoto ki i wi pii obino bot yecu .
ento ka oneno yamo tye ka kodo , ocako doko lwor , onongo bene dong cako lwiny woko i pii , ci odangnge matek ni , “ rwot , lara do . ”
oyotoyot yecu ocwalo cinge ci omake , kun wacce ni , “ in dano ma niyeni nok , pingo onongo ibedo ka kalo akala ? ”
ka dong gudonyo i yeya , ci yamo ocako pye mot .
jo ducu ma onongo gitye i yeya gucako woro yecu kun giwaco ni , “ ada , in giri i wod pa lubanga . ”
ka dong gukato loka ca , ci gukato i wi tura i lobo genecaret .
ka jo ma i kabedo meno dong gungeye , ci gucwalo lok i kabedo ducu macokcok ki kunnu , ci dano gukelo bote jo ducu ma yam onongo komgi lit .
gubako doggi bote ni myero oye gugud dog bongone keken ; jo ducu ma gugudo dog bongone gucang woko ducu maber .
luparicayo ki lupwony-cik gua ki i jerucalem gubino bot yecu , ci gupenye ni ,
“ pingo lupwonnyeni pe gilubo kit kwer pa ludongo ? pien gicamo cam ma pe gulwoko cinggi . ”
yecu odok iye botgi ni , “ pingo wun kono pe wulubo cik pa lubanga pi lubo kit kwerwu ?
pien lubanga yam ociko ni , ‘ wor woru ki meni ’ , ka dok ni , ‘ ngat ma loko lok marac i kom wonne nyo i kom minne myero ginek woko aneka . ’
ento wun wuwaco ni , ‘ ka dano mo owaco bot wonne nyo bot minne ni , gin ma kono akonyi kwede dong amiyo woko bot lubanga , en pe myero owor wonne . ’
kit meno pi kit kwerwu , wumiyo lok pa lubanga dong odoko goro .
wun lugoba ! lanebi icaya yam oloko i komwu kakare i kare ma en owacci ,
‘ rok man kara giwora ki doggi nono , ento cwinygi pe i koma wacel ;
giwora nono , pwony ma gipwonyo obedo pwony ma mako kit pa dano . ’ ”
yecu olwongo lwak bote , ci owaco botgi ni , “ wuwiny lokka , ci wuniang iye .
pe gin ma donyo i dog dano aye balo dano , ento kono gin ma a ki i dog aye balo dano . ”
ci lupwonnye gubino guwacce ni , “ ingeyo ni luparicayo cwinygi ocwer twatwal i kare ma guwinyo lok ma in iwaco ? ”
yecu odok iye ni , “ kit ginapita ducu ma wora ma tye i polo pe opito gibiputo woko ki lwite .
wek gubedi ; meno gin lutowang ma gipeyo lutowang wadigi . ka ce latowang peyo latowang lawote , ci gin aryo ducu gibipoto woko i bur . ”
ento petero owacce ni , “ gony te lok me carolok man botwa . ”
ci yecu openyogi ni , “ wun kara peya wuniang bene ?
pe wuneno ni gin ma donyo i dog dano kato cito i ic , kit meno a ki kunnu kato woko ?
ento gin ma katti ki i dog a ki i cwiny dano , man aye balo dano .
pien gin ma a ki i cwiny dano aye tam maraco , nek , abor , cot , kwalo kwo , bedo caden me goba , yet .
magi aye gin ma balo dano ; ento camo cam ma pe gilwoko cing pe balo dano mo . ”
ci yecu oa ki kunnu , ocito wa i lobo ma tye cok ki turo ki cidon .
ci nen , dako mo ma en lakanaan ma oa ki i lobo meno obino kun dangnge adanga ni , “ ai rwot , lakwar daudi tima kica do ; nyara tye ki cen , tye ka une marac twatwal . ”
ento yecu pe ogamo dog dako-nu kadi ki acel . mumiyo lupwonnyene gubino gubako doggi bote ni , “ ryem dako ni ocit woko cen , pien tye ka dangnge yo tung i ngewa . ”
yecu odok iye ni , “ yam giora bot jo icrael keken , pien gitye calo romi murwenyo . ”
ento dako-nu obino ogungo i nyime , kun wacci , “ rwot , konya . ”
ci yecu odok iye ni , “ pe ber me kwanyo cam pa litino me bolone woko bot gwogi . ”
dako-nu odok iye ni , “ rwoda , meno iwaco kakare . kadi bed kumeno gwogi bene gicamo ngide cam ma poto ki i wi meja pa ladit do . ”
ka dok yecu owaco bot dako-nu ni , “ in dako-ni niyeni dit . myero obed boti kit macalo imito . ” ci nyare otugi cang woko cut i cawa meno .
yecu oa ki kunnu , omedde ki wotte , ongolo ki i dog nam galilaya . ocito oito i wi godi matitino ci obedo kunnu .
ci lwak dano gukelo bote luput ki lungolo , jo ma te lebgi oto , ki lutowang , ki lutwo mukene mapol , gupyelogi piny ka tyen yecu , ci en ocangogi .
mumiyo lwak guuro twatwal ka guneno lutelebgi oto guloko , jo ma cinggi okwe gucang , jo ma tyengi ongol guwoto , kadi wa lutowang bene guneno piny ; gupako lubanga pa jo icrael matek .
yecu olwongo lupwonnyene bote ci owaco botgi ni , “ kica maka i kom lwak man , pien dong gubedo kweda kany pi nino adek , ma kun pe gitye ki cam mo . pe amito ni acwalgi woko ki kec , miyo kec bwoyogi woko i yo . ”
ci lupwonnye gudokke iye ni , “ kara man wabinongo mugati kwene ma twero romo lwak macalo man i tim kany ? ”
yecu openyogi ni , “ wutye ki mugati adi ? ” gugamo ni , “ abiro , ki rec mogo matitino manok . ”
ociko lwak ni gubed piny i ngom ,
ci omako mugati abiro-nu ki rec bene , ka dong opwoyo , obaro igi , ci omiyogi bot lupwonnyene , ka lupwonnyene gumiyo bot lwak .
gin ducu gucamo guyeng ; gucoko ngide cam ma oloyogi , oromo adita abiro mupong .
jo ma gucamo cam meno onongo giromo co alip angwen , ma pe gikwano iye mon ki litino .
lacenne ka dong ociko lwak , odonyo i yeya , ci ocito i lobo magadan .
luparicayo ki lucadukayo gubino , gubito yecu ni onyut botgi lanyut ma oa i polo .
yecu ogamo doggi ni , “ ka piny oyuto , wuwacci , ‘ piny bibedo maber ; pien polo nen makwar . ’
dok i odiko wuwacci , ‘ tin kot bicwer madit , pien polo nen makwar , dok ocido woko licuc . ’ wungeyo poko kin gin ma nen i pol , ento pe wutwero poko lanyut me kare .
yalwak pa jo maraco ki lutim abor yenyo lanyut , ento pe gibimiyo botgi lanyut mo kono lanyut pa yona keken . ” ci oa woko ki botgi ocito ka mukene .
i kare ma lupwonnye guo loka tungcel , onongo wigi owil woko me tero mugati mo .
ci yecu owaco botgi ni , “ wugwokke i kom tobi pa luparicayo ki pa lucadukayo . ”
gubedo ka laro lok i kingi kekengi kun giwaco ni , “ pe wakelo mugati . ”
ka yecu ongeyo , ci openyogi ni , “ pingo wupennye kekenwu ni mugati pe , wun jo ma niyewu nok ?
peya wuniang ce , nyo pe wupo pi mugati abic pi jo alip abic-ci ? yam wucoko ngide opongo aduku adi ?
nyo mugati abiro pi jo alip angwen , yam wucoko ngide opongo adita adi ?
pingo pe wuniang ni an pe aloko botwu lok i kom mugati kikome ? wugwokke i kom tobi pa luparicayo ki pa lucadukayo . ”
lacen guniang maber ni , yecu onongo pe oloko botgi me gwokke i kom tobi me mugati , ento i kom pwony pa luparicayo ki pa lucadukayo
ka yecu dong oo i lobo ma cok ki cecaria pilipi , ci openyo lupwonnyene ni , “ dano mono giwacci wod pa dano en anga ? ”
guwacce ni , “ jo mogo giwacci jon labatija , jo mukene giwacci elia , ki jo mogo giwacci jeremia nyo ngat mo acel i kin lunebi . ”
ka dok openyogi ni , “ wun kono wuwacci an anga ? ”
cimon petero ogamo ni , “ in i kricito ma lubanga oyero , wod pa lubanga makwo . ”
ci yecu odokke iye ni , “ itye ki gum , cimon wod pa yona ! pien gin mo ma tye i kom ki remo pe onyutti lok man , ento wora ma tye i polo aye .
dong awacci ni in i petero , ma te lokke pata , ci abimiyo lwak jo muye an gicung i kom pata man , teko me to pe bitwero loyone .
abimii layab me ker me polo , dong gin ducu ma in itweyo i wi lobo man gibitweyo bene wa i polo , dok gin ducu ma igonyo i wi lobo man gibigonyo bene wa i polo . ”
ci ocikogi matek twatwal ni pe gutit bot ngat mo ni en e kricito ma lubanga oyero .
cakke i kare meno yecu ocako nyuto bot lupwonnyene ni myero ecit i jerucalem , dok myero ecir can madwong ki bot ludongo ki ajwagi madito pa lubanga ki lupwony-cik ; gibineke , ento i nino me adekke gibicere woko .
ci petero otere cen , ocako juke , kun wacci , “ lubanga myero pe oye ni gitimi kit meno , rwot ! gin macalo man pe bitimme i komi wacel . ”
ento yecu olokke owaco bot petero ni , “ dok cen i ngeya , in catan ! idoko ariya woko bota , pien tammi pe lubo pa lubanga , ento pa dano . ”
yecu otito bot lupwonnyene ni , “ ka ce dano mo mito lubo kora , myero okwong kwerre kekene , ka ocak tingo yatariyane , olub kwede kora .
pien dano ma mito laro kwone birwenyone arwenya , ento dano mo ma rwenyo kwone pira aye binongone .
konyo dano ma olimo lobo ducu ki gin ango mono , ka ce kwone gikwanyo woko ? dano dok bimiyo kit gin ango ma ka kwone ?
pien wod pa dano bidwogo ki deyo pa wonne kacel ki lumalaikane , ci biculo dano acel acel kun lubo kit tic ma yam dano-ni otiyo .
adada , awacciwu ni , tye jo mogo ma gucung kany ma pe gibibilo to wacel , ma peya guneno wod pa dano ka bino i kerre . ”
ka nino okato abicel , ci yecu otero petero ki yakobo ki jon ominne , oito kwedgi i wi got mabor i mung gin kengi .
kome ocako lokke woko i nyimgi , wange oryeny calo ceng , ginarukane odoko tar ma wil calo dero ceng .
ci moses ki elia gucako nen botgi , gubedo ka lok ki yecu .
petero owaco bot yecu ni , “ rwot , ber mada me bedo kany . ka ce imito , abigero aduc adek kany , acel meri , acel pa moses , ki acel pa elia . ”
i kare ma pud tye ka lok , nen , tipo pol ma ryeny oumogi woko lipuk , ci dwan owinnye ki i pol ma wacci “ man aye woda ma amaro ; wuwinye . ”
ka lupwonnye guwinyo man , guryebbe piny , lworo omakogi matek .
yecu obino botgi ogudogi , kun waco botgi ni , “ wua malo ; pe wubed ki lworo . ”
i kare ma gutingo wanggi malo , pe guneno ngat mo ento kono yecu keken .
i kare ma dong gitye ka lor piny ki i wi got , yecu ocikogi ni , “ pe wutit bot dano mo gin ma wuneno , nio wang ma wod pa dano ocer ki i kin jo muto . ”
ci lupwonnyene gupenye ni , “ pingo lupwony-cik giwacci , elia aye kong kwongo bino ? ”
yecu odok iye ni , “ elia aye myero okwong bino , ka wek ocak dwoko jami ducu kakare .
ento atito botwu ni elia dong otyeko bino wa con , ento gin pe gungeye , gutimo gin ma gimito i kome . wod pa dano bene bilimo can madwong ki i cinggi kit meno . ”
lacen lupwonnye guniang ni yecu oloko botgi lok i kom jon labatija .
ka dong guo bot lwak , ci dano mo oa obino bote ogungo i nyime kun wacci ,
“ rwot , kica omaki i kom woda , pien two alili omake marac twatwal miyo tyen mapol bolle woko i mac , dok tyen mapol bolle woko bene i pii .
nakanen akele bot lupwonnyeni , ento cangone oloyogi . ”
ci yecu ogamo ni , “ wun yalwak me kare man niyewu pe , kitwu bene dong oballe woko , abibedo kwedwu nio wa awene ? wukel en bota kany . ”
ci yecu ogerre i wi cen , cen oa woko ki i kome , cutcut awobi-ni ocang woko i cawa meno .
lacen lupwonnye gubino bot yecu i mung gupenye ni , “ gin ango mugengowa ryemone ? ”
yecu odok iye botgi ni , “ pien niyewu nok . pien ada , awacciwu ni , ka ce niyewu obedo calo nyig kodi karadali , ci wubiwaco ki got man ni , ‘ dirre i kabedo ma tye loka ca ’ , kit meno bidirre ; ci gin mo pe biloyowu . ”
[ “ kit gin macalo man pe twero katti woko , kono ki lega ki ri kec keken . ” ]
i kare ma gucokke kacel i galilaya , yecu owaco bogti ni , “ wod pa dano gibimiye woko i cing dano ,
gibineke woko , ento bicer woko i nino me adekke . ” ci gin ducu gukumo matek twatwal .
ka guo i kapernaum , jo ma jogo mucoro me ot pa lubanga gucito bot petero ci guwacce ni , “ lapwonywu pe culo mucoro me ot pa lubanga ? ”
petero ogamo ni , “ culo . ” i kare ma odwogo paco , yecu oloko kwede mukwongo , kun penye ni , “ itamo gin ango , cimon ? luker me lobo man gijogo mucoro nyo luwalo ki bot anga ? gijogo ki bot litinogi nyo ki bot jo mukene ? ”
i kare ma ogamo ni , “ ki bot jo mukene ” , yecu owacce ni , “ ka kit meno ci litinogi ducu tye ki kuc .
kadi bed kumeno , pe wabal tamgi , cit i dog nam , bol goli i pii , yut rec mukwongo moko ; ka iyabo doge ci ibinongo iye cekel . kwany cekel meno imi botgi pira ki piri bene . ”
i kare meno lupwonnye gubino bot yecu , gupenye ni , “ anga ma loyo ki dit i ker me polo ? ”
ci yecu olwongo latin mo bote , ocibo ocung i kingi ,
ka owaco botgi ni , “ ada awaco botwu ni , ka pe wulokke wudoko macalo litino , pe wubidonyo i ker me polo wacel .
dano ma mwolle woko kekene calo latin man , en aye ma loyo ki dit i ker me polo .
dano ma jolo latin mo acel macalo man i nyinga , nongo ojolo an .
“ ento dano ma miyo ngat acel ma i kin jo magi matino ma guye an-ni poto i bal , onongo bedo ber makato ducu ka gitweyo kidi rego madit i ngute ci gibole kwede woko wa i nam matut .
“ lobo bineno can pi gin ma miyo dano gipoto i bal . pien gin ma miyo dano poto i bal myero obin , ento dano ma kelo gin ma miyo dano poto i bal bineno can !
ka ce cingi nyo tyeni aye miyo ipoto i bal , ci tong ingun ibol woko ; twara ma idonyo i kwo ma cingi lakucel peke nyo laput , ber makato ma ibedo ki cingi aryo nyo tyeni ducu giboli kwede woko i mac ma pe to .
ka ce wangi aye miyo ipoto i bal , ci kol woko ; twara ma idonyo i kwo ma wangi lakucel , kato ma kono giboli ki wangi aryo ducu i mac geena .
“ myero wunen ni pe wucayo ngat mo acel ki i kin jo magi matino-ni ; pien awacciwu ni , i polo kuca lumalaikagi neno wang wora ma tye i polo kare ducu .
[ pien wod pa dano obino ka laro jo murwenyo . ]
wutamo gin ango ? ka ce dano mo tye ki romine miya acel , ka acel i kingi ocito orwenyo woko , pe biweko romi pyerabongwen wiye abongwen-ni i wi cere-gu , ci cito ka yenyo en murwenyo-ni ?
ka ononge , ada awaco botwu ni , cwinye bibedo yom pire makato pi romi pyerabongwen wiye abongwen ma pe onongo gurwenyo-ni .
kit meno wora ma tye i polo bene pe mito ni ngat mo acel i kin jo magi matino myero oto .
“ ka ce omeru obalo bal mo boti , cit bote inyutte balle , i kin in ki en keken . ka owinyo lokki , ci dong inongo omeru .
ento ka pe owinyo lokki , kwany dano acel nyo aryo mukene wucit kwedgi , wek lok ma caden aryo nyo adek giloko omok lok ducu .
ka ce okwero winyo lokgi , tit pire bot lwak jo muye an ; ka ce okwero winyo wa lok pa jo muye an , wek obed boti calo larok ki lajog-mucoro .
“ ada awaco botwu ni , gin mo ducu ma wutweyo i wi lobo man gibitweyo kadi wa i polo , gin mo ducu ma wubigonyo i wi lobo man gibigonyo bene wa i polo .
dok bene awaco botwu ni , ka jo aryo i kinwu biye kacel lok i kom gin ma gilego , ci wora ma tye i polo bitimo pigi .
pien ka ma jo aryo nyo adek gucokke kacel i nyinga , an bene nongo atye kunnu i kingi . ”
petero oa obino bot yecu ci openye ni , “ rwot omera mono bibalo bal bota tyen adi , ka dok atim kica bote . pud dok abitimo bote kica ka obalo tyen abiro ? ”
yecu owacce ni , “ pe awacci ni ma romo tyen abiro , ento ma romo tyen pyerabiro tyen abiro .
“ pi meno ker me polo gitwero poro ki kabaka mo ma onongo yam omito yubo lok me banya ki luticce .
i kare ma dong ocako kwano wel , ci gikelo ngat mo acel ma onongo tye ki banyane ma romo milion mapol ata .
kit macalo onongo dong pe twero culo banya-nu , ci laditte ociko ni myero gicate woko i opii , en kacel ki dakone ki litino , ki kit jami ducu ma onongo en tye kwede , wek gicul ki banya meno .
cutcut latic-cu orumo conge piny i nyime , kun bako doge bote ni , ‘ ladit , kong idi cwinyi i koma do , ci abiculli gin ducu . ’
ci kica omako ladit i kom laticce-nu , ogonye woko dok oweko banyane bene .
ento latic-cu i kare ma okato woko , orwatte ki latic mo i kom lutic wadigi ma onongo tye ki banyane ma romo ciling miya abic , ci omake ki ngute kun peye ma wacci , ‘ cul banyana ! ’
ento latic lawote-ni oryebbe piny kun bako doge bote ni , ‘ kong idi cwinyi i koma , abiculo banyani . ’
en okwero woko , ocito otweye i mabuc nio ka biculo banyane .
ka lutic wadigi guneno gin ma otimme-ni , ci cwinygi ocwer matek twatwal , gucito gutito gin ducu ma otimme bot laditgi .
cutcut ladit olwonge ci owacce ni , ‘ in latic marac ! aweki banya ca woko ducu pien onongo ilega kun ibako dogi bota ;
onongo in bene pe kica twero maki i kom latic lawoti-nu , kit macalo onongo kica omaka i komi-ni ? ’
kiniga omako ladit twatwal oweko omiye bot askari lugwok mabuc , nio ka oculo banyane ducu .
wora ma tye i polo bene bitimowu kit meno , ka ce pe wutimo kica bot dano ki i cwinywu , dano acel acel ki ominne . ”
i kare ma yecu dong otyeko loko lok magi , oa woko ki i galilaya , ci obino i dul lobo me judaya ma tye loka jordan .
lwak madwong gulube , ci ocangogi ki kunnu .
luparicayo mogo gubino bote , ci gucako omo cwinye kun gipenye ni , “ cik miyo twero ni dano oryem dakone pi tyen lok mo keken ? ”
yecu odok iye ni , “ pud pe wukwano lok ma wacci , cakke i acakki piny lacwec ocweyogi co ki mon ?
dok owaco ni , ‘ pi tyen lok man dano biweko wonne ki minne ci moko i kom dakone , gin aryo-nu gicako doko kom acel ’ ?
kit meno pe dong gibedo kom aryo ento kom acel . pi meno gin ma lubanga oribo kacel , dano pe opok kingi . ”
dok gupenye ni , “ ka kumeno , pingo moses yam ociko ni gimi waraga me keto nyom , ki ryemo dako woko ? ”
en owaco botgi ni , “ pi nwang cwinywu oweko moses oye ni wuryem monwu , ento cakke i acakki piny onongo yam pe tye kit meno .
ento awaco botwu ni , dano mo ma oryemo dakone , ma pe pi tim me tarwang , ce onyomo dako mukene , nongo otimo abor . ”
lupwonnye guwacce ni , “ ka ce lok i kom laco ki dakone tye kit meno , ci dong pe myero dano gunyomme do . ”
ento yecu owaco botgi ni , “ dano ducu pe twero mako pwony macalo man , ento kono jo ma gimiyo botgi keken aye .
pien tye jo mogo ma gikolo cakke wa i i megigi , ma ginywalogi kit meno ; tye mukene ma gidoko jo ma gikolo pien nongo dano mukologi ; tye jo mukene ma gikolle kengi pi ker me polo . dano ma twero ye lok man , wek oye . ”
lacen gikelo litino bot yecu ni oket cinge i komgi kun lego lubanga . lupwonnye gujuko dano woko .
ento yecu owaco botgi ni , “ wuwek litino gubin bota , pe wugenggi , pien ker me polo tye pi jo macalo gin . ”
ci oketo cinge i komgi , ka dong oa woko ki kunnu .
nen , dano mo obino bot yecu kun penye ni , “ lapwony , atim gin ango maber wek alim kwo ma pe tum ? ”
yecu openye ni , “ pingo ipenya pi gin maber ? ngat maber tye acel keken . ka imito donyo i kwo , ci igwok cik . ”
openyo yecu ni , “ cik mene ? ” yecu owacce ni , “ pe ineki , pe itim abor , pe ikwal , pe ibed caden me goba ,
wor woru ki meni , ki dok ni , mar lawoti macalo imarre keni . ”
awobinu odokke iye ni , “ magi ducu dong atyeko makogi ; gin ango ma pud odong ? ”
yecu ogamo doge ni , “ ka ce imito bedo maber labongo roc mo i komi , cit icat jami ducu ma itye kwede , ci imi limme ki lucan , ci ibibedo ki lwak lonyo ma gikano piri i polo ; ka dong ibin ilub kora . ”
awobi-nu ka owinyo lok man , ocako cito woko kun cwinye cwer twatwal ; pien onongo yam tye ki lim madwong .
ci yecu owaco bot lupwonnyene ni , “ ada awaco botwu ni , bibedo tek mada bot dano ma lalonyo me donyo i ker me polo .
an dok awaco botwu aye ni , kinaga twero donyo i wang libira oyot , makato lalonyo me donyo i ker pa lubanga . ”
ka lupwonnye guwinyo lok man , ci guuro twatwal kun gipenye ni , “ anga ma dok twero larre ? ”
ento yecu onenogi ci owaco botgi ni , “ ki bot dano man pe twerre , ento ki bot lubanga jami ducu twerre . ”
petero ogamo kun wacci , “ nen , wan waweko jamiwa ducu ci walubi . wabinongo iye gin ango ? ”
yecu owaco botgi ni , “ ada awaco botwu ni , i kare ma lubanga oketo lobo manyen , ka wod pa dano bibedo i wi komkerre me deyo , wun jo ma dong wulubo kora bene wubibedo i wi komker apar wiye aryo , kun wungolo kop i kom kaka apar wiye aryo me icrael .
dong dano acel acel ma yam oweko odi , nyo omege nyo nyimege , nyo wonne , nyo minne , nyo litino , nyo pottine , pi nyinga , binongo jami makato magi tyen miya , ci en binongo kwo ma pe tum .
jo mapol ma gubedo jo mukwongo yo gibidong cen , ki jo ma gudong cen gibibedo jo mukwongo .
“ ker me polo rom ki dano ma en won ot ma opuk woko odiko con ocito ka wako lutic i poto olokke .
oyubo lok kwedgi ni ebiculogi i wel lim ma mitte pi nino acel acel macalo kite tye , ci ocwalogi i poto olokke .
i cawa adek en ocito woko , ci oneno jo mukene ma gucungo acunga i cuk labongo gin ma gitiyo .
won ot owaco botgi ni , wun bene wucit i poto olokka , dok abimiyowu gin ma atir . ci gucito .
i kare ma dok en okato ocito woko i cawa abicel ki cawa abongwen , otimo ma rom ki me wiati .
i kin cawa apar wiye acel en dok ocito onongo jo mukene gucungo acunga kunnu ; ci openyogi ni , ‘ pingo wucung kany dyeceng jwi labongo tiyo gin mo ? ’
gudokke iye ni , ‘ pien dano mo pe owakowa . ’ ci won ot owaco botgi ni , ‘ wun bene wuciti i poto olokka . ’
ka oo otyeno , won poto olok owaco bot lakan jamine ni , ‘ lwong lutic , ci icul mucaragi . cak ki i kom jo ma gucako tic lacen , nio kwede wa i kom jo ma gukwongo bino . ’
ka jo ma gucako tic i cawa apar wiye acel-li gubino , ci dano acel acel i kingi ogamo mucara me nino acel kulu .
ka jo ma onongo gukwongo cako tic-ci gubino , gutamo ni gwok nyo gibinongo mabup makato ; ento ngat acel acel i kingi gimiye mucara me nino acel .
ka dong gugamo , gucako ngur bot won ot ,
kun giwacci , ‘ jo magi ma gubino lacen-ni gutiyo tic pi cawa acel keken , ento in imiyo gubedo rom kwedwa kun wacanne i tic i ceng malyet dyeceng jwi . ’
ento won poto odok iye ki dano acel i kingi ni , ‘ larema , pe atye ka timi marac . yam pe icikke kweda ni ibigamo wel mucara meno ?
gam meri en , citi . an amito me miyo bot dano man ma lacen kit ma amiyo boti-ni .
pe myero ati ki jamina kit macalo iya mito ? gwok nyo cwinyi oballe woko pi gin maber ma atiyo-ni ba ? ’
kit meno jo ma gudong cen gibibedo jo me ati , ki jo me ati gibidoko jo ma lacen . ”
i kare ma yecu tye ka ito cere me cito i jerucalem , otero lupwonnyene i mung . ka gitye i yo owaco botgi ni ,
“ wunen , dong watye ka ito cere wacito i jerucalem . wod pa dano dong gibimiye i cing ajwagi madito pa lubanga ki lupwony-cik , gibingolle kop me to ,
ci gibimiye i cing lurok wek gungale , gupwode ki del ; gibigure woko i kom yatariya , ento bicer woko i nge nino adek . ”
lacen megi litino pa jebedayo obino bot yecu kacel ki litino awobene , ci ogungo piny i nyime , ci olege pi gin mo .
yecu openye ni , “ imito ango ? ” odok iye ni , “ cik pi litinona aryo-ni ni , ngat acel obed i kom badi tung lacuc , ki acel bene obed i kom badi tung lacam , i ker meri . ”
ento yecu odokke iye ni , “ wun pe wungeyo gin ma wulego . wun wutwero mato ki kikopo ma abimato kwede-ni ? ” gudokke iye ni , “ watwero . ”
yecu dok owaco botgi ni , “ kikopo ma an abimato kwede-ni wun bene wubimato kwede , ento lok me bedo i kom bada ma lacuc nyo ma lacam pe an aye apoko . meno bibedo pa jo ma yam wora oyubo pigi wa con . ”
ka jo mukene apar guwinyo lokke , ci cwinygi ocwer mada i kom omego aryo-nu .
ento yecu olwongogi bote , ci owacci , “ wun wungeyo ni , jo ma gilwongogi ni gin lulo lurok giloyo dano ki tek , dok luditogi bene gibedo ki twero i komgi .
pe bibedo kit meno i kinwu ; ento ngat ma mito bedo ladit i kinwu aye myero obed laticwu ,
ki ngat ma mito bedo mukwongo i kinwu , en aye myero obed opiiwu ducu .
kumeno wod pa dano bene pe obino ni gitine , ento ni wek en aye eti ki dano , ki pi miyo kwone me koko jo mapol . ”
i kare ma dong gubea woko ki i jeriko , lwak madwong gulubo kore .
nen , lutowang aryo ma gubedo piny i nget yo ka guwinyo ni meno aye yecu ma obekato-ni , ci gudangnge matek ni , “ lakwar daudi , timwa kica ba ! ”
lwak gujukogi , kun giwaco botgi ni guling ; ento gin gumedde ameda ki dangnge ni , “ rwot , timwa kica do , lakwar daudi ! ”
yecu ocung ci olwongogi , kun wacci , “ wumito atim gin ango piwu ? ”
gudokke iye ni , “ rwot wamito wangwa oyabbe . ”
cutcut kica omako yecu i komgi , ci ogudo wanggi . oyotoyot gucako neno piny , ka dong gulubo kore .
i kare ma dong gicok o i jerucalem , gubino i betepage , i kor got jeituni . ci yecu ooro lupwonnyene aryo ,
ocikogi ni , “ wucit i gang ma tye i nyimwu . cutcut wubinongo kana ma gitweyo , tye gin ki latinne ; wugonygi ci wukelgi bota .
ka ce dano mo biwaco lok mo botwu , wubidokke iye ni ‘ rwot aye mitogi ’ , ci en bicwalogi kany oyotoyot . ”
man otimme wek lok ma yam lanebi oloko ocobbe kakare ni ,
“ wuwac bot jo cion ni , nen ka kabakawu bino botwu , kun obedo i wi kana ki mwolo , i wi latin kana . ”
lupwonnye gucito gutimo kit macalo yecu ocikogi kwede-ni ,
gukelo kana ki latinne , gupeto bongngigi i kome ka dong yecu obedo i wiye .
jo mapol i kin lwak gupeto bongngigi i dye yo , ki jo mogo gutongo jang yadi gupeto i dye yo .
ci jo ma gutelo yo ki jo ma gulubo kore gudangnge ni , “ ojana , wupak lakwar daudi ! lubanga omi gum i kom ngat ma bino i nying rwot ! ojana malo i wi polo ! ”
ka dong odonyo i jerucalem ci gang ducu otugge woko pire , kun dano giwacci , “ man anga ? ”
lwak gugamo ni “ man aye lanebi yecu ma oa ki i najaret me galilaya . ”
yecu odonyo i ot pa lubanga , ci oryemo jo ducu ma onongo gicato wil ki ma giwilo jami i ot pa lubanga . oryebo meja pa lulok cente , ki kom pa lucat amam .
ci owaco botgi ni , “ gicoyo ni , ‘ oda gibilwongo ni ot me lega ’ ; ento wun wuloko odoko boro pa luyak . ”
lutowang ki lungolo gubino bote i ot pa lubanga ci en ocangogi .
ento i kare ma ajwagi madito pa lubanga ki lupwony-cik guneno gin me aura ma en otiyo , ki litino ma dangnge i ot pa lubanga kun giwaco ni , “ ojana , wupak lakwar daudi ! ” man omiyo kiniga omakogi matek .
gupenye ni , “ iwinyo gin ma jo-nu tye ka wacone ? ” yecu ogamo ni , “ awinyo . yam pe wukwano ni , ‘ wer ma litino lukere ki litino ma pud dot giwero me paki ber atika ’ ? ”
lacen owekogi , oa ki i gang ocito i betania ci obuto kunnu .
odiko ma en dong dok i jerucalem , kec oneke .
ka oneno yat oduro mo i nget yo , ci ongak i tere , pe onongo iye gin mo , ento onongo pote keken . yecu owaco bot yat oduro-nu ni , “ pe dok ibinyako nyigi matwal . ” cutcut oduro meno otugi tal woko .
ka lupwonnye guneno ci guuro twatwal , kun giwacci , “ yat oduro-ni dok otugi two woko ningning ? ”
yecu odok iye botgi ni , “ ada awaco botwu ni , ka onongo wutye ki niye , kun pe wukalo akala , onongo pe wutwero timo gin ma otimme i kom oduro-ni keken , ento kadi bed wuwac ki got man ni , ‘ mukke wek itingnge ipot wa i nam ’ , ci bitimme bene .
gin ducu ma wupenyo i legawu , wubinongo , ka ce wutye ki niye . ”
i kare ma yecu odonyo i ot pa lubanga , ci ajwagi madito pa lubanga ki ludongo pa lwak gubino bote ma onongo en tye ka pwony , gupenye ni , “ twer mene mumiyo itimo gin magi , dok anga ma omiyoni twero meno ? ”
yecu ogamo doggi ni , “ an bene abipenyowu ki peny acel ; ka ce wudokka iye , ci dong abitito botwu gin mumiyo atimo gin magi .
batija pa jon twerone oa ki kwene ? oa ki i polo nyo ki bot dano ? ” ci gucako pyem i kingi kekengi kun giwacci , “ ka wawacci , ‘ twer man oa ki i polo ’ , ci en bipenyowa ni , ‘ pingo kono onongo pe wuye en ? ’
ento ka ce wawacci , ‘ oa ki bot dano ’ , walworo lwak ; pien gin ducu gingeyo maber ni jon aye lanebi atika . ”
mumiyo gudok iye bot yecu ni , “ pe wangeyo . ” yecu bene owaco botgi ni , “ an bene pe abitito kit twer mumiyo atiyo gin magi .
“ wutamo ango ? laco mo onongo yam tye ki awobene aryo . oa ocito bot latin mukwongo , owacce ni , ‘ latinna , tin cit ka tic i poto olok . ’
latin-nu ogamo ni , ‘ pe abicito ’ , ento lacen ongut ci ocito ka tic i poto olok .
laco-nu dok oa ocito bot latinne me aryo ci owacce lok ma rom ki maca ; ci wode odok iye ni , ‘ ladit , abicito ’ ; ento pe omedo ki cito .
i kin awobe aryo-nu anga ma otiyo gin ma onongo wonne mito ? ” gudokke iye ni , “ latin mukwongo . ” yecu owaco botgi ni , “ ada awaco botwu ni , lujog-mucoro ki mon ma malaya bikwongo donyo i ker pa lubanga ati botwu .
pien jon yam obino botwu kun lubo yo me kit ma atir , ento wun wukwero ye en woko ; ento lujogmucoro ki mon ma malaya guye en . dok bene kadi bed wuneno gin mutimme , lacen pe wungut , dok pe wuye en .
“ kong dok wuwiny carolok mukene . yam tye dano mo ma opito olok i potone , ci orumo woko ducu ki cel , ka okwinyo iye bur me biyo pige , ogero iye lubele , oweko bot lupur , ci ocito woko i lobo mukene .
ka kare me pwono nyig olok dong onyiko cok , ci ocwalo luticce bot lupur ka kelo nyig olokke .
lupur gumako luticce , gugoyo ngat acel , ki ngat acel guneko woko , ki mukene gucelo woko ki got .
en dok ocwalo lutic mukene mapol , ma gikato jo mukwongo ca , jo-nu bene gitimogi ki kit tim acel ma gitimo i kom lutic mukwongo ca .
lacen dong en ocwalo wode kikome botgi , kun waco ni , ‘ gibiworo woda . ’
ento ka lupur guneno wode , gucako lok kekengi ni , ‘ man aye dong lale lim ; wubin waneke woko , wek lim ma en bileyo-ni obed mewa . ’
ci gumake gubole woko ki i poto olok , ka guneke woko .
pi meno ka won poto olok obino , bitimo lupur ningning ? ”
ci gugamo ni , “ en bineko lupur woko ki kit nek marac atika , ci miyo poto olok woko bot lupur mukene ma gitwero miye nyig olok ka karene oromo . ”
yecu ogamo doggi ni , “ yam pe wukwano lok ma gicoyo i ginacoya ni , ‘ got ma lugedo gukwero-ni en aye odoko got madit ma i twok ot ; man rwot aye ma otiyo , obedo botwa lok me aura ’ ?
pi meno awaco botwu ni , gibikwanyo ker pa lubanga woko ki botwu , ci gimiyo bot rok ma binyako nyig ma mitte iye kikome . ”
[ dano ma bipoto i kom got man tur ngidde woko matitino ; ento ka got man opoto i kom dano mo , ci nyoto woko . ]
ka ajwagi madito pa lubanga ki luparicayo guwinyo carolokke , ci guniang ni onongo kara yecu tye ka lok i komgi .
gutemo make , ento gulworo lwak , pien lwak onongo ngeyo ni en lanebi .
yecu dok oloko kwedgi i carolok kun wacci ,
ker me polo rom ki kabaka ma yam otedo karama me nyom pa wode ,
ci ooro luticce me cito ka lwongo jo ma onongo yam gilwongogi i karama meno , ento gukwero bino woko .
dok ooro lutic mukene , kun waco botgi ni , “ wuwac bot jo ma onongo gilwongogi ni , nen , dong ayubo cam ducu tye , twonina ki rocina ma moo dong ginekogi woko , dong giyubo jami ducu tye ; wubin i karama me nyom . ”
ento pe guketo cwinygi iye , gucito citogi , ngat acel ocito i potone , ngat mukene ocito i cato wille ,
jo mukene ma gudongnge gumako luticce , gutimogi ki tim me lewic , ci gunekogi woko .
kiniga omako kabaka , ci ocwalo monye guneko lunek-gu woko , dok guwango gangigi woko bene .
dok owaco bot luticce ni , “ karama dong giyubo , ento jo ma onongo nene gilwongogi pe dong gimyero .
pi meno wucit i yo madito , wulwong jo mapol ma wubinongo , wuwek gubin i karama me nyom . ”
lutic magi gucito i yo gudo ci gucoko jo ducu ma gunongo ; jo maraco kacel ki jo mabeco ; mumiyo ot me nyom opong woko ligwik ki welo .
“ ento i kare ma kabaka odonyo i ot ka neno welo , ci oneno laco mo obedo kunnu ma pe onongo oruko bongo me nyom .
cutcut otugi penye ni , ‘ larema , idonyo kany ningning ma kun pe iruko bongo me nyom ? ’ laco-nu oling alinga litik .
mumiyo kabaka ociko lugwok-welo ni , ‘ wutwe cinge wa ki tyene woko , ci wubole kwede woko i piny macol ; kunnu dano gibikok kun gikayo lakgi . ’
pien jo ma gilwongo pol , ento ma giyero nok . ”
luparicayo gucito guporo lok kit macalo myero gimak kwede lok ma a i doge .
ci guoro bote lupwonnyegi kacel ki jo pa kerode , kun giwacci , “ lapwony , wan wangeyo ni in dano me ada , dok ipwonyo yo pa lubanga ki ada , dok bene pe iparo pi dano mo , pien in pe ineno kom dano ki woko .
tit botwa gin ma itamo . cikwa ye ni gicul mucoro bot cecar nyo pe ? ”
ento yecu ongeyo raccwiny ma gitye kwede , ci owaco botgi ni , “ wun wubwola pingo , wun lugoba ?
kong wunyutta kom lim ma giculo kwede mucoro-ni . ” ci gukelo bote .
yecu openyogi ni , “ cal ki coc ma gicoyo i kome-ni pa anga ? ”
gugamo ni , “ pa cecar . ” ci owaco botgi ni , “ wudwok jami pa cecar bot cecar , ki jami pa lubanga wudwok bot lubanga . ”
i kare ma guwinyo lokke guuro matek ; ci guweke gucito woko .
i nino meno bene lucadukayo gubino bot yecu , gin aye jo ma onongo giwacci jo muto pe gicer . ci gupenye ki peny mo acel ,
ni , “ lapwony , moses yam owaco ni , ‘ ka ce laco mo oto ma pe onywalo latin , ci ominne myero olak dakone , wek onywal kwede litino ma ka-ka ominne . ’
yam onongo tye co abiro i kinwa ma gin ducu omego . laco mukwongo onyomo dako , ci oto woko ma pe obwoto latin mo , oweko dako bot ominne .
dano me aryo ki me adekke bene ducu kit meno , nio wa i kom dano me abirone .
lacen ki i ngegi ducu , dako bene oto .
dong i kare me cer dako-nu bibedo pa anga i kin co abiro-nu ? pien gin ducu onongo gubedo kwede . ”
ento yecu odok iye ni , “ wun wurwenyo , pien pe wungeyo gin ma gicoyo i ginacoya , kadi wa teko pa lubanga bene wukwiya .
pien i kare ma dano gibicer woko , dong pe gibinyomme , ento gibibedo macalo lumalaika ma i polo .
ento i kom lok man me cer ki i kin jo muto-ni , yam pe wukwano lok ma lubanga oloko botwu ni ,
‘ an lubanga pa abraim , ki lubanga pa icaka , ki lubanga pa yakobo ’ ? en pe lubanga pa jo muto , ento lubanga pa jo makwo . ”
ka lwak guwinyo , ci guuro pwonye matek .
i kare ma luparicayo guwinyo ni yecu otwoyo dog lucadukayo woko ki lok , ci gucokke kacel .
dano mo i kingi onongo lapwony-cik , oteme openye ki peny acel , ni
“ lapwony , cik mene madit makato cik ducu ? ”
yecu odokke iye ni , “ mar rwot lubangani ki cwinyi ducu , ki tiponi ducu , ki tammi ducu .
man aye cik madit dok mukwongo .
ki me aryone ma rom kwede en ene ni , mar lawoti macalo imarre keni .
i kom cik magi aryo lok ducu ma tye i cik ki i pwony pa lunebi gucung iye . ”
i kare ma luparicayo dong gucokke kacel , yecu openyogi kun wacci ,
“ wutamo gin ango i kom kricito ma lubanga oyero ? en lakwar anga ? ” gudokke iye ni , “ lakwar daudi . ”
yecu dok openyogi ni , “ pingo kono cwiny maleng dok omiyo daudi olwonge ni rwot ? pien yam oloko ni ,
‘ rwot owaco bot rwoda ni , bed i kom bada ma lacuc , i kabedo me deyo , nio ka abiketo lukworri piny i te tyeni . ’
ka en daudi aye yam olwonge ni rwot , ci en dok bedo lakwarre ningning ? ”
dano mo pe ma otwero dokke iye lok mo kadi ki acel , dok cakke i kare meno ngat mo pe oette me penye ki kit peny mo .
lacen yecu owaco bot lwak ki bot lupwonnyene ni ,
“ lupwony-cik ki luparicayo gibedo i wi kom pa moses ;
pi meno lok ducu ma gipwonyowu kwede , wuti dok wugwok bene , ento pe wuti gin ma gin tiyo , pien giloko aloka keken pe gitiyo .
gitweyo yec mapek ma yeyone tek , ci giketo i wi gwok dano ; ento gin kikomgi pe gitwero dirone ki lwet cinggi acel .
gitiyo ticgi ducu ni wek dano onengi ; pien giyaro pulakiterigi bedo malac , dok bene gimedo dog bongngigi bedo maboco adada ,
dok gimaro bedo i kabedo me deyo i karama , ki bedo i kom me dito i kacokke .
dok bene gimito ni dano omotgi wa i cuk-gu , gimaro bene ni dano myero gulwonggi ni , ‘ lapwony . ’
ento wun pe myero gilwongwu ni , ‘ lapwony ’ , pien wutye ki lapwony acel , pi meno wun ducu dong wudoko omege .
dok bene pe wulwong dano mo ni wonwu i wi lobo , pien wonwu tye acel , en aye ngat ma tye i polo .
pe bene gilwongwu ni lutel , pien wutye ki latelwu acel , ma en aye kricito ma lubanga oyero .
dano madit ma loyo ki i kinwu aye bibedo laticwu .
pien ngat ma kette kene ni edit , gibidwoke piny , ento ngat ma mwolle kene gibimiyo doko dit .
“ wubineno can , wun lupwony-cik ki luparicayo , wun lugoba ! pien wuloro doggola me ker me polo woko bot dano ; wun kikomwu pe wudonyo iye , dok bene wugengo jo ma mito donyo iye woko .
wubineno can wun lupwony-cik ki luparicayo , wun lugoba ! pien wumayo odi pa mon-to , dok wulego lega maboco me buta keken . gibingolo kop madit makato ducu i wiwu .
“ wubineno can , wun lupwony-cik ki luparicayo , wun lugoba ! pien wuwoto wulongo piny ki i dye nam kun wuwoto wa i wi tura-gu wek wulok dano acel owek dinine odwog i mewuni , ento ka dong olokke , wumiyo doko latin me geena ma rom aroma kwedwu tyen aryo .
“ wubineno can , wun lutel dano ma wangwu oto , ma wuwaco ni , ‘ ka ce dano mo kwongo kwong ki ot pa lubanga , lok mo bedo pe iye , ento ka ngat mo okwongo kwong ki jabu ma i ot pa lubanga , kwongnge-ni bimake gire . ’
wun lutowang ma luming ! gin mene ma pire dit kato , jabu nyo ot pa lubanga ma omiyo jabu odoko maleng ?
dok wuwaco ni , ‘ ka ce dano mo okwongo kwong ki keno tyer , lok mo pe iye , ento ka ce ngat mo okwongo ki mot ma giketo i wi keno tyer , kwongnge-ni bimake woko gire . ’
wun lutowang ! gin mene madit makato , mot nyo keno tyer ma miyo mot doko maleng ?
pi meno dano ma kwongo kwong ki keno tyer , kwongo bene ki jami ducu ma tye i wi keno tyer .
dano ma kwongo ki ot pa lubanga , nongo okwongo ki ot pa lubanga kadi wa ki ngat ma bedo iye .
dano ma kwongo ki polo , nongo kwongo ki komker pa lubanga kadi wa ki ngat ma bedo i wiye-ni .
“ wubineno can , wun lupwony-cik ki luparicayo , wun lugoba ! pien wumiyo dul acel me apar me malakwang ki toke ki okwerwu , ento wutenyo lok ma pigi tego me cik woko , gin macalo ngolo kop atir , timo kica ki bedo jo ma tye ki niye . magi ducu myero wutim , kun bene pe wuweko mukene ca .
onongo gitamo ni wun aye myero wubed lutel , ento wun lutowang , pe wungeyo gin mo . wuketo cwinywu i lok ma pe pigi tego , ento wubwoto lok ma pigi tego-gu woko . meno rom macalo wukwanyo lwango ki i pii amatawu , ento wumwonyo kinaga woko kacel ki pii-nu , pien onongo pe wungeyo ni tye iye !
“ wubineno can , wun lupwony-cik ki luparicayo , wun lugoba ! pien wulwoko nge kikopo ki caani ki woko wek obed leng , ento ki igi nongo gupong ki tim me yako dano ki miti mogo ma pe twero jukke .
wun luparicayo ma lutowang ! mukwongo myero kong wulwok i kikopo ki i caani obed leng , ka wek ngeye bene obed leng .
“ wubineno can , wun lupwony-cik ki luparicayo , wun lugoba ! pien wurom ki lyel ma gipuyo ki gin matar , kun ki yo tung woko nen maber , ento igi nongo opong ki cogo pa jo muto , ki jami ducu ma keni keken .
wun bene kit meno , ki woko wunen bot dano ni wun jo ma kitwu atir , ento iwu nongo opong ki gin maraco keken .
“ wubineno can , wun lupwony-cik ki luparicayo , wun lugoba ! pien wucano got i wi lyel pa lunebi , ka dok wudeyo kom gin ma yam gigero pi po pi jo ma kitgi atir , wuyubo woko onen maber ,
kun wuwacci , ‘ ka nene onongo wabedo i kare pa kwarowa , kono onongo pe waribbe kwedgi ka neko lunebi . ’
wun giwu wutuco kenwu ni wun likwayo pa jo ma yam guneko lunebi-ni .
ber , dong wucob tic pa kwariwu !
wun twol , litino ororo , wubibwot ningning ki i ngolo kop me bolowu i geena ?
pi meno abioro botwu lunebi ki luryeko ki lupwony-cik , ma jo mogo i kingi wun wubinekogi ci wugurogi woko i kom yatariya , ki jo mogo wubigoyogi ki del i kacokkewu , kun wuyelo ki gang ki gang ;
wek remo pa jo ducu ma kitgi atir ma ginekogi i lobo obed i wiwu , cakke ki i kom remo pa abel ma balle pe-ni nio kwede i kom remo pa jekaria wod pa barakia , ma yam wuneko i kin kabedo maleng ki keno tyer pa lubanga .
ada awaco botwu ni , lok man ducu bipoto i kom jo ma gin yalwak me kare man .
“ jerucalem , jerucalem , in ma ineko lunebi , ma icelo jo ma gioro boti woko ki got , tyen adi ma nene amito coko litinoni woko macalo min gweno ma coko litinone i te bwome , ento wun pe wuye giwu !
nen , dong gitenyo otwu botwu , iye odong nono .
atito botwu ni pe wubinena nio ka wubiwacci , ‘ gipwo ngat ma bino i nying rwot ! ’ ”
yecu okato woko ki i ot pa lubanga . ma dong tye ka cito , lupwonnyene gubino gunyutte gedo me ot pa lubanga .
odok iye botgi ni , “ wuneno gin magi ducu , pe kumeno ? ada awaco botwu ni , pe gibiweko got acel mo kany ma ododde i wi wadi , ma pe gibicoro woko piny . ”
i kare ma yecu obedo i wi got jeituni , lupwonnye gubino bote i mung gucako penye ni , “ tit botwa , lok man bitimme awene , dok kit gin ango ma binyuto dwogoni , ki agikki piny ? ”
ci yecu odok iye botgi ni , “ wugwokke , ngatti mo owek rwenyowu .
pien jo mapol gibibino i nyinga , ma giwacci , ‘ an aye a kricito ma lubanga oyero ’ , ci gibimiyo jo mapol rwenyo woko .
dok bene wubiwinyo pi mony , ki lok ma yweko pi mony ; pe wuwek tipo komwu oto woko lirut ; pien kong myero man otimme , ento nongo nino me agiki pud peke .
pien rok bilweny ki rok wadi , ki ker bene bilweny ki ker wadi , ki kec bene bipoto i lobo , ki oyengoyeng biyengo lobo i kabedo mapol ;
gin magi ducu gin aye acakki me te can ma bipoto i lobo .
“ i kare meno gibiketo lok roro i komwu wek wunen can , gibinekowu woko ; jo me rok ducu bikwerowu pi nyinga .
i kare meno jo mapol bipoto , gibiketo lok roro i kingi gidotte kekengi , dok gibibedo ki adagadaga i kingi kekengi .
lunebi mapol ma lugoba bibino ma gibirwenyo jo mapol .
kit macalo tim maraco bibedo ka medde ameda-ni , mar pa jo mapol bikwe woko .
ento ngat ma biciro nio wa i agikki bilarre .
dong lok man me kwena maber me ker pa lubanga gibitito i wi lobo ducu , me bedo caden bot rok ducu ; ka dong lacen agikki piny bibino .
“ dong ka wubineno gin mo me kwer , malik , ma balo cwiny dano , ma yam daniel otito pire , kun ocung i kabedo maleng ( dano ma kwano myero oniang iye ) ,
i kare meno jo ma tye i judaya myero guring woko i wi godi .
dano ma onongo tye i wi ot pe dok olor piny me bino ka kwanyo gin mo ma tye i ode ;
ki dano ma tye i poto bene pe odok cen paco ka omo ginarukane .
dok mon ma giyac gibineno can i kare meno , ki mon ma gidoto litino bene !
wuleg wek ngwecwu pe otimme i cwir nyo i ceng cabit .
pien i kare meno twon can madit atika bitimme iye , ma yam peya onen i lobo , nia wa i acakki lobo nio kwede wa onyoo , dok pe bene binen .
kono nene rwot pe ojwiko kare-nu obedo manok mo , kono dano mo pe obwot ; ento pi jo ma giyero , miyo gibijwiko wel nino bedo manok .
“ i kare meno ka ce dano mo biwaco botwu ni , ‘ nen , kricito ma lubanga oyero tye kany ’ , nyo ni , ‘ nen , tye kuca ’ , pe wuye .
pien kricito ma lugoba , kacel ki lunebi-gu ma lugoba gibibino , gibinyuto lanyut ki tyo jami me tango , wek girweny jo mapol ka gitwero , wek girweny wa ki jo ma lubanga oyero bene .
nen , dong atyeko tito botwu con .
ka ce gibiwaco botwu ni , ‘ nen , en tye i tim kuca ’ , pe wucit kunnu , nyo ni , ‘ tye i kicika ot ma i iye ’ ; pe wuye .
kit macalo lutkot a ki yo tung wokceng ci wil menyo piny wa yo tung potoceng , dwogo pa wod pa dano bene bibedo kit meno .
ka ma kom dano muto tye iye , acut bene gicokke kunnu .
“ oyotoyot i nge can madit me kare meno bibedo kit macalo yam gicoyo ni ‘ ceng bicido woko macol licuc , ki dwe bene pe biryeny , lakalatwe bia ki i polo gipoto piny , ki twer ducu ma i polo bene biyengnge ’ ;
ka dong gin ma nyuto wod pa dano binen i polo . ci i kare meno kaka ducu ma i wi lobo bikumo , ci gibineno wod pa dano ka bino ki i wi pol me polo , ki twero madwong , ki deyo madit .
en bioro lumalaika ki tum ma kok malongo , gibicoko jone ma en oyero ki i twok piny angwen ducu , nia ki i agikki polo tungcel nio kwede wa i agikkine mukene .
“ wupwony carolok i kom yat oduro . cutcut ka jange olot , ci pote luk , ci dong wungeyo ni oro cok .
ki wun bene ka ce wuneno gin magi ducu , ci wunge ni en dong tye cok , tye wa i doggola .
ada awaco botwu ni , yalwak man pe bitum , nio wang ma lok magi ducu otimme .
polo ki lobo bitum , ento lokka pe bitum .
“ ento nino meno ki cawa meno , pe tye ngat mo ma ngeyo , kadi wa lumalaika ma i polo , kadi wa wod , ento kono lubanga won keken aye ngeyo gire .
kit macalo ceng otimme i kare pa nua , bitimme kit meno bene i kare me dwogo pa wod pa dano .
i kare ca ma peya pii aluka ocorre i wi lobo onongo gicamo , gimato , dok awobe ki anyira ginyomme , nio wa i nino ma nua odonyo kwede i yeya ;
pe gumedo ki ngeyo gin mo nio ka pii aluka opong , ci omologi woko ducu . bibedo kit meno bene i kare ma wod pa dano bidwogo iye .
i kare meno co aryo bibedo i poto ; gibikwanyo ngat acel , gibiweko ngat acel dong .
mon aryo bibedo ka rego kacel ; gibikwanyo ngat acel , gibiweko ngat acel dong .
pi meno , wubed ma wangwu twolo , pien pe wungeyo nino ma rwotwu bibino iye .
ento myero wunge man , ni , ka ce nene won ot ongeyo cawa mene i dyewor ma lakwo onongo obebino kwede , kono obedo ka kiyo piny , kono pe oweko gituro ode .
pi meno , wun bene wubed ma wuyubbe ; pien wod pa dano bibino i cawa ma nongo pe wutamo pire .
“ anga ma lagwok ot ma lagen dok maryek , ma laditte biweko dano ducu ma bedo i ode i te locce , wek opok botgi camgi i kare ma mitte ?
latic meno tye ki gum , ma laditte ka obino onongo en tye ka tiyo ticce kit meno .
ada awaco botwu ni ladit-tu bimiye twero me loyo jamine woko ducu .
ento ka latic meno oloko kekene ni , ‘ laditta dong ogalle ka bino ’ ,
ci cako goyo lutic luwote , kun camo , mato dok mer kacel ki lumero ,
ladit pa latic meno bidwogo i nino ma en pe tamo pi dwogone , dok i cawa ma en pe ngeyo ,
bipwode , ci kete kacel ki lugoba ; ka ma dano gibibedo iye ka koko kun gikayo lakgi .
“ i kare meno ker me polo gibiporo ki anyira apar ma yam gutero taragi , gucito ka jolo lanyom .
jo abic i kingi onongo luming , ki jo abic onongo luryeko .
anyira ma lumingngu gutero taragi labongo moo ,
ento jo ma luryeko gutero moo i cupa kacel ki taragi .
i kare ma lanyom pud ogalle , gin ducu nino omako wanggi , ci gunino woko .
ka dong oo i cwiny dyewor woo owinnye madwong ni , ‘ nen , lanyom dong bino ! wukat woko ka jole . ’
anyira ca ducu gua cut , ci guyubo taragi .
ento anyira ma lumingngu gulego anyira ma luryeko-ni , ni , ‘ wumiwa moowu-ni mogo do , pien mac tarawa mito to woko . ’
ento anyira meno ma luryeko-ni gudok iye botgi ni , ‘ nen calo moo ma watye kwede pe biromowa ki wun bene ; myero wucit bot lucat-wil , ci wuwil mewu . ’
i kare ma gucito ka wilo moo , cutuct lanyom obino ; jo ma nene gitye ma guyubbe gudonyo kacel kwede i ot i karama me nyom , ci giloro doggola woko .
lacen anyira ca ma luming-ngi gubino , kun gibako doggi ni , ‘ ladit , ladit , yab doggola botwa do ! ’
ento en odok iye botgi ni , ‘ ada awaco botwu ni , an gira pe angeyowu . ’
pi meno wuki , pien pe wungeyo nino kadi wa cawa .
“ pien bibedo rom ki dano ma cito ka wot i lobo mukene , olwongo luticce , ci oweko jamine i cinggi ni gulo .
ci omiyo bot latic acel ciling alip abic , bot dano mukene omiyo ciling alip aryo , ki bot ngat mukene omiyo ciling alip acel ; omiyo bot dano acel acel dul lim kit macalo en romo tic kwede . ci oa gire ocito i wotte .
dano ma onongo ciling alip abic-ci ocako tic kwede woko oyotoyot i cato wille ; onongo magoba ciling alip abic bene .
ki ngat ma ogamo ciling alip aryo-ni bene onongo magoba ciling alip aryo .
ento dano ma nene ogamo ciling alip acel-li ocito okwinyo bur i ngom , ci okano lim pa laditte woko iye .
ka dong kare okato malac , ladit pa lutic magi odwogo , ocako kwano lim kacel kwedgi .
dano ma nene ogamo ciling alip abic-ci okwongo bino anyim , kun okelo ciling alip abic mukene , owacci , ‘ ladit , nene imiya ciling alip abic ; nen dok anongo ciling alip abic mukene . ’
laditte owacce ni , ‘ itimo ber mada , in latic maber dok lagen . onongo ibedo lagen i kom jami matidi mo , abiketi dong ibedo ki twero i kom jami mapol . dony i yomcwiny pa laditti . ’
lacen ngat ma gimiye ciling alip aryo-ni bene obino anyim , owacci , ‘ ladit , onongo nene imiya ciling alip aryo ; nen dok anongo ciling alip aryo mukene . ’
laditte owacce ni , ‘ itimo ber mada , in latic maber dok lagen . onongo ibedo lagen i kom jami matidi mo , abiketi dong ibedo ki twero i kom jami mapol . dony i yomcwiny pa laditti . ’
ka dok ngat ma nene ogamo ciling alip acel-li bene obino anyim , owacci , ‘ ladit , onongo angeyo ni in dano magwa , ikayo ka ma yam pe icoyo iye kodi , icoko bene ka ma pe iketo ;
oweko abedo ki lworo , acito akano cilingngi woko piny i ngom . ene , gam giri limmi . ’
ento laditte odokke iye ni , ‘ in latic marac dok bene in lawackom ! onongo ingeyo ni akayo ka ma pe acoyo iye kodi , dok bene acoko ka ma yam pe aketo iye ?
ango mugengi tero limma bot jo ma loyo bengnge , wek i kare ma abino agam limma kacel ki magobane ?
pi meno wukwany ciling alip acel-li woko ki bote , wumi bot dano ma tye ki ciling alip apar-ri .
pien dano acel acel ma tye ki gin mo , gibimiye doki makato , ci en bibedo ki jami mabup . ento ngat ma pe ki gin mo , kadi wa gin ma en tye kwede gibikwanyo woko ki bote .
wubol latic ma konnye pe-ni i colpiny ma tye woko , ka ma dano gibikok kun gikayo iye lakgi . ’
“ i kare ma wod pa dano bidwogo ki deyo kacel ki lumalaikane ducu , ci en bibedo i wi komkerre me deyo .
rok ducu bicokke kacel i nyime , en bipoko kingi woko patpat , kit macalo lakwat poko kwede romi ki i kom dyegi .
biketo romi yo tung cinge ma lacuc , ento dyegi en biketo yo tung cinge ma lacam .
ci kabaka biwaco bot jo ma tye yo tung ma lacuc ni , ‘ wubin , wun jo ma wora omiyowu gum , wule ker ma yam giyubo piwu cakke wa i acakki keto lobo .
pien nene kec oneka , wun wumiya cam , orwo oneka , wumiya pii amato , onongo a welo , wun wujola ;
nene onongo atye munero , wuruko bongo i koma , koma obedo lit , ci wubino ka lima , dok i kare ma atye i mabuc , wun wubino bota . ’
ci jo ma kitgi atir bidok iye bote ni , ‘ rwot , yam waneni awene ka kec neki , ci wamii cam , nyo ka orwo neki , ci wamii pii imato ?
yam waneni awene ka i welo , ci wajoli ; nyo ka itye munero , ci waruko bongo i komi ?
dok onongo waneni awene ka komi lit nyo ka itye i mabuc , ci walimi ? ’
kabaka bidok iye botgi ni , ‘ ada awaco botwu ni gin ma wutimo bot dano acel i kin utmegina magi matino , meno wutimo bota . ’
lacen en dong biwaco bot jo ma tye yo tung cinge ma lacam ni , ‘ wun jo ma giceno , wua woko ki i nyima , wudony i mac ma pe to ma giyubo pi catan ki lumalaikane .
pien nene kec neka , wun pe wumiya cam , orwo pii oneka , pe bene wumiya pii me amata ;
yam a welo , ento pe wujola , onongo atye munero ci pe wuruko bongo i koma , nene koma lit dok abedo i mabuc , ento wun pe wubino ka lima . ’
gin bene gibidokke iye ni , ‘ rwot , waneni awene ka kec neki nyo ka orwo neki , nyo ka i welo , nyo ka itye munero , nyo ka komi lit , nyo ka itye i mabuc , ci pe wakonyi ? ’
en bidok iye botgi ni , ‘ ada awaco botwu ni , kit macalo pe wutimo bot dano mo acel i kin jo magi matino , pe wutimo bota . ’
ci gibicito woko i can ma pe tum , ento jo ma kitgi atir bicito i kwo ma pe tum . ”
i kare ma yecu dong otyeko loko lok magi ducu , owaco bot lupwonnyene ni ,
“ wungeyo ni odong nino aryo ci dong bedo nino madit me kato ( paska ) , ci wod pa dano gibimiye woko me agura i kom yatariya . ”
i kare meno ajwagi madito pa lubanga ki ludongo pa lwak gucokke i gang kal pa ajwaka madit pa lubanga , ma nyinge kayapa ,
ci guporo lok kacel me mako yecu ki ryeko ka dong gineke .
ento guwacci , “ pe i nino madit , miyo lwak bitugge . ”
i kare ma yecu tye i betania i ot pa cimon ladobo ,
ci dako mo obino bote kun tye ki adomo moo ma ngwece kur , ma welle bene dit , ci oonyo i wiye ma onongo en obedo ka cam .
ento ka lupwonnye guneno , cwinygi ocwer , guwacci , “ pingo moo man gibalo abala kit man ?
pien moo man ka kono gicato acata , onongo kono okelo lim madit atika , ka wek gimi bot lucan . ”
ento yecu ongeyo lok man , ci owaco botgi ni , “ wuyelo dako-ni pingo ? en otiyo gin maber twatwal i koma .
pien wun wutye kacel ki lucan kare ducu , ento pe wubibedo kweda kare ducu .
moo man ma dako-ni oonyo i koma-ni en otimo man pi yubo koma me ayika .
ada awaco botwu ni , i wi lobo ducu ka ma gibitito iye lok man me kwena maber-ri , gin ma dako-ni otiyo bene gibitito pire , wek obed me po en . ”
i kare meno juda lakeriot , ma en dano acel ma i kin jo apar wiye aryo-ni , ocito bot ajwagi madito pa lubanga ,
ci openyogi ni , “ wubimiya gin ango ka amiye i cingwu ? ” ci gucule ki lim ryal pyeradek ma onongo obedo lim me kare ca .
cakke i cawa meno cutcut juda ocako yenyo kare maber ma eromo miyo kwede yecu i cinggi .
i nino mukwongo me nino madito me mugati ma tobi pe iye , lupwonnye gubino bot yecu , ci gupenye ni , “ imito waciyubbi kabedo kwene wek icam iye cam me kato ? ”
yecu ogamo ni , “ wucit i jerucalem bot dano mo-ni , ci wuwacce ni , ‘ lapwony owaco ni , karena dong cok . abicamo cam me kato i odi kacel ki lupwonnyena . ’ ”
lupwonnye gucito gutiyo kit macalo yecu ocikogi kwede , ci guyubo cam me kato kunnu .
ka piny dong oyuto , ci yecu obedo piny kacel ki lupwonnye apar wiye aryo .
i kare ma dong gitye ka cam , yecu owaco botgi ni , “ ada , awaco botwu ni , ngat acel i kinwu bidoba . ”
ci lupwonnye gucako kumo cut , kun gipenye ki acel acel ni , “ an bo , rwot ? ”
yecu odok iye ni , “ dano ma tye ka gweyo dek i atabo acel kwedani aye bidoba .
wod pa dano tye ka wot kit macalo yam gicoyo i kome-ni ; ento dano ma odobo wod pa dano-ni bineno can mada ! kono nene obedo ber ka dano-nu pe ginywalo . ”
juda ma en ngat ma odobe openye bene ni , “ lapwony , an mono ? ” yecu odokke iye ni , “ in iwaco giri kit meno . ”
ka gitye ka camo cam , yecu omako mugati , ci olego gum i kome , ka ocako baro iye , omiyo bot lupwonnye , kun wacci , “ wugam , wucam ; man aye koma . ”
ka dok otingo kikopo , ka dong opwoyo , ci omiyo botgi , kun wacci , “ wun ducu wumat man ;
pien man aye remona me gicikke , ma oo pi jo mapol pi weko bal .
atito botwu ni , cakke tin , pe dok abimato pig olok , nio wa i nino maca ka abimatone doki kacel kwedwu i ker pa wora . ”
i kare ma dong gutyeko wero wer , gua gucito i wi got jeituni .
yecu owaco botgi ni , “ i dyewor matin , wun ducu wubitenya woko kena , pien yam gicoyo ni , ‘ abigoyo lakwat , ci romi gibiket woko ata . ’
ento lacen ka dong acer woko abitelo nyimwu me cito i galilaya . ”
petero otuco bot yecu ni , “ kadi ka jo mukene ducu gibitenyi woko , ento an pe abitenyi ata . ”
yecu owacce ni , “ ada awacci ni , tin ki i dyewor , ma nongo twon gweno peya okok , ibikwera woko tyen adek . ”
ento petero dok ogamo ni , “ kadi bed mitte ni myero ato kacel kwedi , pe abikweri . ” lupwonnye mukene-ni bene ducu guwaco kit meno .
lacen yecu ocito kwedgi i kabedo mo ma nyinge gececemane , ci ociko lupwonnyene ni , “ wun kong wubed kany , an kong acit kuca ka lego lubanga . ”
okwanyo petero ki litino pa jebedayo aryo me wot kwede , ci cwinye ocako poto matek ki kumo bene madwong .
ci owaco botgi ni , “ cwinya tye ka wang matek , mito neka woko . wubed ka kiyo piny kacel kweda . ”
ocako cito anyim manok , ci ogungo oryebbe piny olego ni , “ wora , ka ce imito , kwany kikopo man woko ki i koma ; ento pe obed kit macalo an amito , gin ma in imito aye myero otimme . ”
ka oa odwogo bot lupwonnye onongo gunino woko , ci owaco bot petero ni , “ pe itwero kiyo piny pi cawa acel mo kacel kweda ?
wuki wuleg lubanga , wek pe wudony i abita mo ; cwiny kikome mito loyo abita pa catan , ento kom aye nyap . ”
dok odok ka lego lubanga tyen me aryo kun lego ni , “ wora , ka kikopo man pe twero kato ma pe amato , wek gin ma imito otimme . ”
dok odwogo onongo gunino woko , pien onongo nino dong omako wanggi twatwal .
ka dok owekogi ocito olego lubanga tyen me adekke , kun nwoyo lego lega acel-lu .
ka oa odwogo bot lupwonnye openyogi ni , “ wun pud wunino ce ? pud wutye ka yweyo bo ? nen , cawa dong onyiko cok , wod pa dano dong gimiyo woko i cing lubalo .
dong wua malo , wacitu ; nen dano ma doba dong tye cok . ”
i kare ma yecu pud tye ka lok , juda otugi bino ; en yam ngat acel i kin jo apar wiye aryo-ni . obino ki lwak ma gua bot ajwagi madito pa lubanga ki ludongo pa lwak , kun gitye ki pala lucwan ki odoo-gu .
juda ma odobe-ni yam omiyo botgi lanyut . en owacci , “ dano ma abimoto kun anoto leme , meno aye en kikome ; wutugi makone woko . ”
cutcut obino bot yecu atir , ocako mote ni , “ lapwony itye ! ” ci onoto leme .
yecu owaco bot juda ni , “ larema , ibino kany pingo ? ” ci gubino gutugi poto i kome , gumake woko cut .
ento dano mo acel i kom jo ma onongo gitye kacel ki yecu oryeyo cinge ci owoto pala lucwanne , otongo ki opii pa ajwaka madit pa lubanga , onguno ite woko .
ci yecu owaco ki dano-nu ni , “ dwok pala lucwanni kakare i akura ; pien jo ducu ma mako pala lucwan , gibinekogi bene ki pala lucwan .
itamo ni pe atwero lego wora wek ocwalla lumalaika makato dul mony apar wiye aryo woko , i cawa man ?
ci lok ma yam gicoyo i ginacoya-ni dong bicobbe kakare ningning , ni myero obed kit meno ? ”
i kare meno yecu owaco bot lwak ni , “ wubino bota ki pala lucwan ki odoogu me maka , macalo wubino i kom layak ? abedo ka pwony i ot pa lubanga jwijwi , ci pe yam wumaka do .
ento gin magi ducu dong otimme , wek lok ma yam gicoyo i buk pa lunebi ocobbe kakare . ” i kare meno cut lupwonnye gubwote guringo woko .
jo ma gumako yecu gutere bot kayapa ajwaka madit pa lubanga , ka ma onongo lupwony-cik ki ludongo-gu gucokke iye .
ento petero obedo ka lubo kor yecu ki cencen , nio kwede wa i dyekal pa ajwaka madit ; odonyo ci obedo kacel ki lukur-piny kun kuro wek enen gin ma bitimme .
ajwagi madito ki jo ma i lukiko ducu guyenyo lok me caden me goba i kom yecu wek gineke woko ,
ento pe gumedo ki nongo lok mo , kadi bed lucaden ma lugoba mapol gukelo lok goba . me agikkine jo aryo gubino ,
guwacci , “ dano-ni owaco ni , ‘ atwero keto ot pa lubanga , ka dok agero woko kakare i nino adek . ’ ”
cutcut ajwaka madit pa lubanga oa malo ci owacci , “ pe idok iye lok mo ? kit lok ango ma jo-ni gudoti kwede-ni ? ”
ento yecu oling woko alinga . ajwaka madit pa lubanga dok owacce ni , “ amito ikwong kwong ki nying lubanga makwo , tit botwa ka ce in aye i kricito ma lubanga oyero , wod pa lubanga . ”
yecu odokke iye ni , “ in iwaco giri kit meno ; ento awaco botwu ni , cakke kombeddi wubineno wod pa dano ka obedo piny i kabedo me deyo ka nget won twer tung lacuc , kun bino ki pol me polo . ”
ci ajwaka madit pa lubanga ocako yeco ginarukane woko kekene , kun wacci , “ oyeto lubanga ; pud dok wumito caden me ngo ? kombeddi dong wuwinyo kit ma en oyeto kwede lubanga .
wutamo iye lok ango ? ” gudokke iye ni , “ balle romme to . ”
cutcut gungulo laa i wange , ka gudonge . jo mogo gudonge kun giwaco ni ,
“ in lanebi-ni ! in kricito ma lubanga oyero-ni , tuci ! anga mugoyi ? ”
petero onongo tye woko , obedo piny i dyekal . ci angeca mo obino bote , owacce ni , “ in bene onongo itye kacel ki yecu lagalilaya . ”
ento petero okwero woko i nyim dano ducu , kun wacci , “ an pe aniang gin ma ibeloko-ni . ”
ka petero okato woko i doggang , angeca mukene dok onene , ci owaco bot jo ma onongo gucung kunnu ni , “ dano man bene onongo tye kacel ki yecu me najaret . ”
petero dok okwero woko kun kwongnge akwonga ni , “ an gira pe angeyo dano-ni . ”
ka kare okato manoknok , jo ma onongo gucung kenyo gubino guwaco bot petero ni , “ ada , in i ngat acel i kingi , pien kit ma iloko kwede nyuti woko . ”
petero ocako kwongnge kun lamme kekene ni , “ pe angeyo danoni . ” cutcut twon gweno otugi kok .
ci petero ocako po lok ma nene yecu owacce ni , “ ma nongo twon gweno peya okok , ibikwera woko tyen adek kulu . ” ci okato woko okok ki cwercwiny madwong
ka piny dong oru , ajwagi madito pa lubanga ki ludongo pa lwak guporo lok i kom yecu kit me neke woko .
ci gutweye gutere gumiye bot pilato ma onongo laloc i kare meno .
ka juda , ngat ma yam odobe-ni , oneno ni dong gingolo kop oloyo yecu , ongut ci odwoko lim ryal pyeradek ca bot ajwagi madito pa lubanga ki ludongo ,
kun waco botgi ni , “ abalo pi dobo dano ma pe ki bal . ” gudokke iye ni , “ meno obedo lokwa bo ? meno lokki giri . ”
juda obolo lim piny i ngom i ot pa lubanga , ci ocito odene woko .
ento ajwagi madito gukwanyo lim meno kun giwaco ni , “ cik pe ye ni myero giket lim man i kicaa lim me ot pa lubanga , pien giwilo ki remo . ”
ci guporo lok kacel , guwilo lim meno woko ki poto pa lacwe-agulu , odoko ka yiko lurok .
pi meno omiyo gilwongo poto-nu ni poto me remo nio wa onyoo .
mumiyo lok ma yam lanebi jeremia oloko ocobbe kakare ni , “ yam gutero ciling pyeradek , i wel ma jo mogo i kin likwayo pa icrael ongolo kwede welle ,
ci gimiyo pi poto pa lacwe-agulu ca kit macalo rwot ocika kwede . ”
yecu ocung i nyim laloc ci laloc openye ni , “ in i kabaka pa lujudaya bo ? ” yecu ogamo ni , “ iwaco kakare gire . ”
ento i kare ma ajwagi madito pa lubanga ki ludongo gudote , en pe ogamo iye gin mo .
pilato openye ni , “ pe iwinyo kit lwak adot mapol ma gidoti kwede-ni ? ”
ento yecu pe odok iye lok mo kadi ki acel i lok ducu ma gikelo i kome ; man omiyo laloc ouro twatwal .
i kare me nino madito onongo yam pilato gonyo iye lamabuc mo woko pi lwak ma gin mito .
i kare-nu onongo gitye ki lamabuc mo ma ngene ma nyinge baraba .
i kare ma dong onongo gucokke kacel , pilato openyogi ni , “ wumito ni agony botwu anga , baraba nyo yecu ma gilwongo kricito ? ”
pien pilato onongo ongeyo woko ni gumiyo yecu bote pi nyeko .
dok bene i kare ma dong pilato obedo i wi kom me ngolo kop , dakone ocwalo kwena bote ni , “ pe itim gin mo i kom dano meno ma kite atir-ri , pien tin i wang lek aneno can madit twatwal pire . ”
ento ajwagi madito pa lubanga ki ludongo gubito lwak ni myero gupeny pi baraba , guwek ginek yecu woko .
laloc dok openyogi ni , “ i kin jo aryo-ni wumito agony botwu anga ? ” lwak gudokke iye ni , “ baraba . ”
pilato dok openyogi ni , “ ci yecu ma gilwongo kricito-ni dong abitimo ningning ? ” gin ducu gudokke iye ni , “ wek gigure i kom yatariya . ”
pilato dok openyogi ni , “ pingo kaa , otimo kit gin ango marac ? ” . ento lwak gumedde ki wo ni , “ wek gigure woko i kom yatariya . ”
pilato ka oneno ni lok man onongo dong pe twerre , woo onongo tye ka medde ameda , ci okwanyo pii , olwoko ki cinge i nyim lwak kun wacci , “ bal me remo pa dano-ni gire pe i koma , lokwu giwu . ”
dano ducu gugamo ni , “ remone obed i wiwa ki i wi litinowa ! ”
ci ogonyo botgi baraba ; lacen ka dong otyeko goyo yecu ki del omiye woko ni gigure i kom yatariya .
askari pa laloc gutero yecu i praitorion , ci gucoko buca monygi ducu i nyime .
gulunyo bongone woko ki i kome , ka dong guruke ki bongo makwar .
gucweyo lalukana okuto , gurwako i wiye , ci guketo odoo lagada i cinge lacuc . gurumo conggi piny i nyime , gucako ngale kun giwacci , “ itye ba , kabaka pa lujudaya ! ”
gungulo laa i kome , gukwanyo odoo lagada ci gugoyo ki wiye .
ka dong gutyeko ngale , ci gulunyo bongo makwar woko ki i kome , ka dok guruke ki bongone kikome , ci gutere kwede woko ka gure i kom yatariya .
i kare ma dong onongo gikato woko , gurwatte ki dano mo me cirene ma nyinge cimon , ci gudiye tektek me tingo yatariya pa yecu .
i kare ma guo i kabedo ma gilwongo ni golgota , ma te lokke ni kabedo me cogo wic ,
gumiye kongo vino ma girubo ki keda ni omati , ento i kare ma obilo , pe oye matone .
ka dong gugure i kom yatariya , ci gupoko bongngine woko i kingi kun gibolo iye kwir .
ka lacen dong gubedo piny kunnu ka kiye .
lok me adot ma gidote kwede-ni giguro malo ka wiye , kun gicoyo ni , “ man aye yecu kabaka pa lujudaya . ”
gigure kacel ki luyak mogo aryo , dano acel tung lacuc ki acel tung lacam .
jo ma gimol gikato ki ka ngete gubedo ka yete , kun giyengo wigi ,
ma giwacci , “ nye , in ma imuko ot pa lubanga woko , ci igero pi nino adek-ki , dong ilarre keni ba ! ka ce in i wod pa lubanga , lor woko piny ki i kom yatariya . ”
ki ajwagi madito pa lubanga ki lupwonycik ki ludongo bene gungale kit meno kun giwacci ,
“ yam bedo ka laro jo mukene , pe twero larre kene . en kabaka pa jo icrael do ; wek olor piny ki i kom yatariya , ci wabiye en .
en geno lubanga , wek lubanga kong olare kombeddi , ka mite ; pien yam owacci , ‘ an a wod pa lubanga . ’ ”
ki luyak bene ma onongo gigurogi kacel kwede gucaye i kit acel-lu .
cakke i cawa abicel , piny ocido woko macol i lobo ducu , nio wa i cawa abongwen .
i kin cawa abongwen yecu odangnge ki dwan malongo ni , “ eloi , eloi , lama cabaktani ? ” ma te lokke ni , “ lubangana , lubangana , itenya woko pingo ? ”
ka jo ma onongo gucung kunnu guwinyo lokke , ci guwacci , “ laco man tye ka lwongo elia . ”
cutcut dano acel i kingi oringo okwanyo amor , ci oluto i kongo vino mawacce , orwako i wi tal lagada , ka omiyo bot yecu ni omati .
ento jo mukene guwacci , “ kong wukur , wek mono wanen ka elia bino ka lare . ”
yecu dok odangnge ki dwan malongo , ka dong omiyo kwone woko .
ci nen , bongo kicika ma i ot pa lubanga oyec opokke woko i dul aryo , cakke ki malo , nio kwede wa i tere piny . piny oyengnge , ki pata-gu gubar woko ;
ki lyel bene doggi oyabbe woko , ki kom jo maleng mapol ma yam guto gucer woko .
gukatti woko ki i lyelgi i kare ma yecu dong ocer , gucito i jerucalem gunyutte bot jo mapol .
ladit ma loyo askari kacel ki jo ma onongo gitye kwede , ma gubedo ka kiyo yecu , ka guneno kit ma piny oyengnge kwede ki gin ma dong otyeko timme , gubedo ki lworo madit mada , ci guwacci , “ adada , man onongo wod pa lubanga ! ”
dok bene onongo nene tye mon mapol kunnu ma gucung ki cen ka nenone , ma gulubo kor yecu cakke ki i galilaya , gubedo ka konye bene .
i kin mon magi onongo tye iye maliam lamagdala ki maliam min yakobo ki yucepu , ki min litino pa jebedayo .
i kare ma piny dong oyuto , dano mo ma lalonyo me arimataya ma nyinge yucepu obino ; en kikome bene onongo yam obedo lapwonny pa yecu .
ocito bot pilato ci olego kom yecu . ci pilato ociko ni gimiye .
yucepu okwanyo kom yecu , ci oboyo woko ki bongo camanini maleng-nge ,
ka opyelo i lyelle kikome manyen , ma yam onongo okwinyo oroko i i got ; ci ongilo got madit oloro ki dog lyel , ka dong oa ocito gire .
maliam lamagdala ki maliam mukene-ni bene onongo gitye kunnu gubedo piny gukemme ki lyel .
orwone , ma en aye nino ma lubo nino me yubbe , ajwagi madito pa lubanga ki luparicayo gucokke i nyim pilato ,
guwaco bote ni , “ ladit , wapo kit ma dano ma lagoba ca oloko kwede , i kare ma pud en kwo ; ma owaco ni , ‘ i nge nino adek abicer woko doki . ’
pi meno cik gigwok lyel maber adada nio wa i nino me adekke , wek lupwonnyene pe gucito gukwal kome woko , ka dong giwaco bot lwak ni , ‘ en dong ocer woko ki i kin jo muto ’ , man bimiyo bwola man bedo rac makato mukwongo ca . ”
pilato owaco botgi ni , “ wutye ki askari ma gin lukur-piny ; wuciti , wugwok maber mada kit macalo wutwero . ”
ci gucito guloro dog lyel woko maber kun gimwono lanen iye i kom got , ka guketo lukur-piny me gwokone .
ka cabit dong okato , i kine okogweno me nino mukwongo me cabit , maliam lamagdala ki maliam mukene gucito ka neno lyel .
ento oyengyeng madit oyengo piny ; pien lamalaika pa rwot olor ki i polo obino piny ci ongilo got woko ki i dog lyel , ka obedo i wiye .
lamalaika meno onongo nen calo lutkot ma wil , ki ginarukane onongo nen matar calo pee .
pi lworo en omiyo lukur-piny komgi omyel , ci gudoko calo jo muto .
ento lamalaika owaco bot mon ni , “ pe wulwor ; pien angeyo ni wutye ka yenyo yecu ma yam giguro i kom yatariya-ni .
pe tye kany , pien ocer woko kit macalo nene en owaco . wubin wunen ka ma onongo en obuto iye .
ci wuciti oyotoyot wutit bot lupwonnyene ni en dong ocer woko ki i kin jo muto , nen , en dong okwongo nyimwu me cito i galilaya ; wun wubinene ki kunnu . nen , dong atyeko tito botwu . ”
ci gua woko ki i wi lyel oyotoyot ki lworo ki yomcwiny madwong , guringo gucito ka tito bot lupwonnyene .
ento nen , yecu orwatte kwedgi , ci omotogi ni , “ wutye ba ! ” gin gubino bote gumako tyene ci guwore .
ka dok yecu owaco botgi ni , “ pe wulwor ; wuciti wutit bot utmegina ni myero gucit i galilaya , ci gibinena ki kunnu . ”
i kare ma gitye ka wot , jo mogo ki i kin lukur-piny gudok i gang ka dwoko lok bot ajwagi madito pa lubanga pi gin ducu ma dong otimme-ni .
ka dong gucokke kacel ki ludongo , ma dong guporo lok , ci gumiyo lim madit bot askari ,
kun giwacci , “ wuwac bot lwak ni , ‘ lupwonnyene gubino ki dyewor ci gukwalo kome i kare ma onongo wanino woko . ’
ka ce laloc biwinyo lok man , ci wan wabiniange ki lok ducu , wek can mo pe opot i komwu . ”
askari bene gugamo lim , ci gutimo kit macalo gicikogi kwede ; omiyo lok man obedo ka ywek i kin lujudaya nio wa onyoo .
i kare meno lupwonnye apar wiye acel gucito i galilaya , i wi got ma yam en ocikogi ni gucit iye .
ka gunene ci guwore ; ento jo mogo gubedo ka kalo akala .
yecu obino ci owaco botgi ni , “ twero ducu ma i wi polo ki i lobo dong gityeko miyo woko bota .
pi meno dong wuciti wucilok jo me rok ducu gudok jo ma luba , kun wubatijagi i nying won ki wod ki cwiny maleng ,
wupwonygi me gwoko gin ducu ma dong atyeko cikowu kwede . nen , atye kwedwu kare ducu , nio i agikki piny . ”
acakki me lok me kwena maber i kom yecu kricito , wod pa lubanga ,
kit ma gicoyo kwede i buk pa lanebi icaya ni , “ nen , acwalo lakwenana otelo nyimi , ma bigero yoni ;
dwan dano mo ma dangnge ki i tim ni , wuger yo pa rwot , wutir yone ocung atir . ”
kit meno , jon labatija ocako nen i tim , kun tito lok ni , “ wungut wek wulim batija , wek lubanga owek balwu . ”
ci jo ma i lobo judaya ducu ki jo ducu ma i gang jerucalem gucito bote . gutuco balgi , ci en obatijagi i kulu jordan .
jon yam ruko bongo yer kinaga , ka tweyo pyere ki del , kun camo bonyo ki moo kic ma i tim .
en obedo ka tito lok kun wacci , “ dano mo obebino kun lubo kora ma kato an ki dit , ma an pe aromo gungo piny ka gonyo del war tyene .
an abatijawu ki pii , ento en bibatijawu ki cwiny maleng . ”
i kare meno yecu oa ki i najaret me galilaya obino bot jon , ci jon obatija en i kulu jordan .
ka yecu obea woko ki i pii , otugi neno ka polo yabbe , ki cwiny maleng ma bino kun lyanne piny macalo akuri ci opye i kome .
ci dwan ocako winnye ma a ki i polo kun wacci , “ in aye i woda ma amaro , ma cwinya yom i komi . ”
cutcut cwiny maleng otero yecu woko wa i tim .
ci obedo i tim nino pyerangwen ; catan ocako bite , ma onongo en tye kacel ki lee tim , kun lumalaika gikonye .
i kare ma gitweyo jon woko i mabuc , yecu ocako bino i galilaya kun tito lok me kwena maber ma a ki bot lubanga ;
owacci , “ kare dong oromo , ker pa lubanga onyiko cok ; wungut , wuye lok me kwena maber . ”
ka yecu onono woto rabo dog nam me galilaya , ci oneno cimon ki ominne anderiya , ka gitye ka bolo obwo recgi i nam ; pien gin lumak-rec .
yecu ocako lwongogi ni , “ wubin wulub kora , ci an abimiyowu wudoko lumak dano . ”
ci cutcut gutugi weko obwogi , gulubo kore .
ka dok guwoto anyim manok , ci oneno yakobo ki ominne jon , gin awobe pa jebedayo , ma onongo gitye i yeya ka lubo obwo recgi .
en otugi lwongogi cut , ci giweko wongi jebedayo odong ki luticce i yeya , gucako lubo kore .
gucako cito wa i kapernaum , ci cutcut i ceng cabit yecu odonyo i kacokke , ocako pwonyogi .
dano guuro kit pwonnye matek , pien owonyogi macalo won twero , pe macalo lipwony-cik .
ci cutcut dano mo ma tye ki cen marac onen i kacokke ;
ocako dangnge matek ni , “ ilaro gin ango kwedwa kaa , in yecu lanajaret ? dong ibino ka tyekowa bo ? an angeyi , in i dano maleng pa lubanga . ”
ento yecu ojuke , kun wacce ni , “ ling mot , a woko ki i kome ! ”
cen marac oryeye ki koko matek , ka oa woko ki i kome .
dano ducu guuro matek , kun gipenye kekengi ni , “ man gin ango ? man aye dok kit pwony manyen bo ? nen en ka ciko wa cen maraco-gu ki twero , ci gin bene giwinyo doge . ”
ci pire oywek oromo kabedo ducu murumo lobo galilaya .
ci cutcut gua woko ki i kacokke , gudonyo i ot pa petero ki anderiya , gunywako wot ki yakobo ki jon .
maro petero onongo tye ki two lyeto , obuto piny , ci cutcut gutito pire bot yecu .
yecu ocito omako cinge otinge kwede malo , ci two lyeto ocang woko ki i kome , ka ocako gwokogi .
otyeno ma ceng opoto woko , gucako kelo bote lutwo ducu ma komgi lit , ki jo ma cen marac omakogi .
jo ducu ma i gang gucokke i doggola .
ci en ocango lutwo mapol ma onongo gitye ki kwa two mapatpat , kun ryemo ki lwak cen-gu mapol ; pe oye cen mo oloko , pien onongo gingeye .
odiko con ma piny pud col , yecu oa malo , ci opuk ocito woko wa i kabedo ma dano pe iye , ci obedo ka lego lubanga kunnu .
cimon ki jo ma gitye kwede gucako lubo kore ;
ka gunonge ci guwacce ni , “ dano ducu gitye ka yenyi . ”
en ogamo doggi ni , “ dok wakobu woko i gang mukene ma tye cok ki kany , wek acitit lok kunnu bene ; pien meno en aye gin mumiyo abino . ”
ci yecu ocako tingo wot orumo lobo galilaya ducu , kun woto ki tito lok i kacokkegi ki ryemo cen-gu bene .
ladobo mo obino bot yecu , kun orumo conge piny obako doge bote , olege ni , “ ka imito , itwero lonyo koma . ”
ci kica omako yecu i kome , ocako ryeyo cinge ogudo kome , kun wacce ni , “ amito ; komi olony . ”
ci cutcut dobo ocang ki i kome , kome odoko leng .
yecu ocike matek , ka ocwale kwede ocito .
ocike ni , “ winy ba , pe icitit ki dano mo ; ento ber icit ci icinyutte keni bot ajwaka pa lubanga , wek imi gityer pi komi ma dong ocang-ngi , kit ma yam moses ociko , wek obed lanyut botgi . ”
ento en ocito , ocako tito lokke atyer bot lwak , ci lokke oywek . pieno omiyo yecu pe dong twero donyo i gang mo ka maleng ; ocako bedo i kabedo ma dano pe iye , ento lwak gumol gucito bote ma gua ki i kabedo ducu .
ka nino okato manok , yecu dok odwogo i kapernaum , ci pire owinnye ni en tye paco .
ci lwak gucokke kacel , ma kabedo odoko ding , pe romogi , piny opong wa i doggola-gu ; en obedo ka tito lok botgi .
jo mogo gukelo bote dano ma twoyo two akweya kom , jo angwen aye gutingo en .
ka yo me tere i nyim yecu oloyogi pi lwak , ci guyabo wi ot ki malo ka ma en tye iye . ka gutyeko mukone ci gucwalo kitara ma latwo obuto iye piny i nyime .
yecu ka oneno niyegi , ci owaco bot latwo ni , “ latinna , balli dong giweko woko . ”
ka lupwony-cik mogo , ma onongo gibedo kunnu , gubedo ka pyem kekengi wa i cwinygi ni ,
“ dano man loko kuman pingo ? en oyeto lubanga ! anga ma twero weko bal kono ngat acel keken , en aye lubanga ? ”
oyotoyot yecu ocako niang ki i cwinye kene ni gitye ki pyem ma kit meno i cwinygi , ci openyogi ni , “ pingo cwinywu tye ka pyem lok macalo man ?
lok mayotte tye kwene ka awaco bot latwo ni , ‘ balli dong giweko woko ’ , kono nyo ni , ‘ a malo wek iting kabutoni , icit wa paco ’ ?
ento kombeddi abinyuto botwu ni wod pa dano tye ki twero me weko bal i wi lobo . ” ci cut owaco bot latwo akweya kom ni ,
“ an awacci ni , a malo , iting kabutoni , icit giri paco . ”
en ocako a malo , otingo kabutone oyotoyot , ocito woko ki i nyimgi ; omiyo gin ducu guuro twatwal , gucako pako lubanga kun giwacci , “ ma naka yam peya waneno kit gin macalo man . ”
yecu dok ocito i dog nam galilaya ; ci lwak ducu gubino bote , ocako pwonyogi .
ka okato i yo , ci oneno levi , wod pa alipayo , ka obedo piny ka jogo mucoro , ci owacce ni , “ luba . ” ci oa malo , olubo kore .
ka dong en obedo piny i ode , ci lujog-mucoro ducu ki lubalo gubino gubedo piny kacel ki lupwonnyene ; pien ceng onongo tye jo mapol ma kit meno ma gubedo ka lube
lupwonycik ma i kin luparicayo , ka guneno ni en ocamo kacel ki lubalo ki lujog-mucoro , gupenyo lupwonnyene ni , “ pingo en camo kacel ki lujog-mucoro ki lubalo ? ”
yecu owinyo ci ogamo ni , “ jo ma komgi yot pe gimito daktar , pe abino ka lwongo jo ma kitgi atir , ento lubalo . ”
lupwonnye pa jon ki pa luparicayo onongo gitye ka ri kec ; jo mogo gubino gupenye ni , “ pingo lupwonnye pa jon ki pa luparicayo giri kec , ento lupwonnyeni pe giri kec ? ”
yecu odok iye botgi ni , “ lurem lanyom twero ri kec ma kun lanyom tye kwedgi ? pi kare ducu ma lanyom tye kwedgi pe gitwero ri kec .
ento kare bibino ma gibikwanyo lanyom woko ki botgi , ka dong gibiri i kare meno .
pe tye ngatti mo ma dabo bongo manyen i kom ginaruka muti . ka otimo kit meno , ci kiraka ma gidabo kwede-ni telo bongo meno ; en manyen-ni jung woko ki kom muti , ci wang bongo yec medde .
pe tye ngatti mo ma piko kongo vino manyen i kicaa macon ; ka opiko , ci kongo vino biyeco kicaa woko , kongo vino bio woko , ki kicaa bene biballe . ento kongo vino manyen myero gipik i kicaa manyen . ”
ka yam onongo yecu woto kun ngolo dye poto bel i nino me cabit , ka gitye ka wot , lupwonnyene gucako rito wit bel .
luparicayo gupenye ni , “ pingo lupwonnyeni gitiyo gin ma cik okwero ni pe giti i ceng cabit ? ”
en odok iye botgi ni , “ wun pe wukwano gin ma daudi otiyo ka en tye ma kec oneko marac , en ki jo ma tye kacel kwede ?
kit ma en odonyo kwede i ot pa lubanga i kare ma abiatar aye ajwaka madit pa lubanga ? ocamo mugati ma giketo i nyim lubanga , ma yam cik okwero ni dano mo pe ocam , kono ajwagi pa lubanga keken . daudi ocamo , dok opoko ki jo ma tye bote . ”
otittigi ni “ cabit giketo pi dano , pe dano aye giieto pi cabit .
kumeno wod pa dano aye rwot me cabit . ”
yecu dok odonyo i kacokke , ma onongo tye iye dano mo ma bade otal .
gukiye ka nyo bicange i ceng cabit , wek gikel kop i kome .
yecu owaco bot labade otal ni , “ a malo icung i dyere . ”
openyogi ni , “ i ceng cabit , cik ye ni gitim iye gin maber nyo gin marac , gilar iye kwo nyo ginek woko ? ” ento gin guling alinga .
en olworo wange i komgi ki kiniga , cwinye ocwer pi nwang cwinygi . owaco bot dano-nu ni , “ rye badi . ” en oryeyo bade ci bade ocang .
luparicayo gukato woko , cutcut gucako poro lok kacel ki jo pa kerode kit ma myero gineke kwede .
yecu ki lupwonnyene gua gucito i dog nam . lwak madwong ma gua i galilaya gulube ki jo ma gua i judaya ,
ki i jerucalem , ki idumea ki loka jordan , ki i lobo ma orumo turo ki cidon ; lwak madwong gucokke bote , pien guwinyo pi tic mapol ma en otiyo .
en ociko lupwonnye ni guyub yeya matidi pire , wek pe lwak gubed ka diyo en .
pien onongo ocango jo mapol , ma omiyo jo ducu ma komgi lit gidine i kome ka bonge .
ka cen maraco gunene , ci guryebbe i nyime , gukok kun giwaco ni , “ in giri wod pa lubanga . ”
yecu ojukogi ni pe myero giwek dano ongeye .
yecu oito malo i wi got , ocako lwongo jo ma en mito bote ; ci gucito bote .
oyero jo apar wiye aryo wek gubed kacel kwede , dok wek eorgi gubed lukwena me tito lok ,
dok gubed ki twero me ryemo cen .
mukwongo cimon ma en ocako nyinge petero ;
ki yakobo wod pa jebedayo , ki jon omin yakobo , ma en ocako nyinggi ni boanergi , te lokke ni , jo ma gimor calo kot ;
ki anderiya ki pilipo ki bartolomayo ki matayo , ki tomaci , ki yakobo wod alipayo , ki tadayo , ki cimon ma obedo i kin jo ma gimito locken ,
ki juda me keriot , ma yam odobe . yecu odok paco ;
lwak dok gucokke , omiyo en ki lupwonnyene pe gitwero nongo kare me cam .
ka jo tugi guwinyo , ci gubino ka make pien giwaco ni , “ en opo woko . ”
lupwony-cik ma gua i jerucalem guwaco ni , “ en tye ki jok beeljebul , ” dok ni , “ en ryemo cen pi twero pa ladit pa cen . ”
yecu olwongogi bote , oloko kwedgi i carolok ni , “ catan twero ryemo catan ningning ?
ker ka opokke aryo , ker meno pe twero cung .
dok ot ka iye opokke aryo , ot meno pe twero cung .
dok ka catan ocako lweny i kome kekene ce opokke kene , ci pe twero cung , kerre gik woko .
ento pe tye ngatti mo ma twero donyo i ot pa dano ma kome tek ka yako jamine ; ento kong kwongo tweyo dano ma kome tek-ki , ka dong biyako jamine ma i ode .
ada awaco botwu ni , bal ducu ma dano timo , ki lok ducu ma giyeto kwede lubanga , gibiwekone woko ,
ento ngat ma yeto cwiny maleng pe gibiweko balle matwal , pien nongo otimo bal ma ri nakanaka , ”
pien onongo guwaco ni , “ en tye ki cen marac . ”
minne ki omegine gubino , gucung woko , gucwalo kwena me lwonge .
lwak onongo gubedo kun gurume dyere . giwacce ni , “ nen , meni ki omegi gitye woko , giyenyi . ”
en openyo ni , “ maa ki omega gin angagi ? ”
olworo wange i kom jo ma gurume ma gubedo piny , owaco ni , “ maa ki omega gin ene .
dano ma tiyo gin ma lubanga mito , en aye omera , ki lamera , ki maa . ”
yecu dok ocako pwony i dog nam . lwak madwong twatwal gucokke bote ; pi meno oito i yeya , obedo iye i dye nam , lwak ducu gubedo i witura .
opwonyogi ki lok mapol i carolok . i pwonnye owaco ni ,
“ wuwiny ! lacoc ocito ka coyo kodi .
ka kun coyo , kodi mogo okir i nget yo , winyo gubino , gucamo woko .
kodi mukene okir i kom pata ka ma ngom tye iye manok . cutcut gutwi , pien ngom pe tut .
ka ceng oryeny , owangogi gutwo woko , pien lwitgi pe odonyo matut .
kodi mukene okir i kin okuto , okuto olot odiyogi woko , pe gunyako nyiggi .
kodi mukene okir i ngom maber , gutwi , gujany , gunyako nyiggi , mukene pyeradek , mukene pyerabicel , mukene miya . ”
lacen owaco ni , “ ngat ma tye ki it me winyone , owiny . ”
ka onongo yecu odong kene , ci jo murume dyere kacel ki jone apar wiye aryo , gubino gupenye lok i kom carolok meno .
en ogonyo botgi tere ni , “ wun gimiyowu me ngeyo mung me ker pa lubanga , ento bot jo maca ma gitye woko giloko kwedgi i carolok ,
wek ka gineno , gunen , ento pe guniang maber , dok ka giwinyo , guwiny , ento pe guniang tere maber ; wek pe gudwog cen , ci lubanga owek balgi . ”
yecu openyogi ni , “ pe wuniang te carolok man ? wubiniang ningning carolok ducu ?
lacoc coyo lok pa lubanga .
magi gin aye jo ma i nget yo , ka ma lok gicoyo iye ; ka guwinyo , cutcut catan bino , kwanyo lok ma gicoyo i igi woko .
kit meno magi gin aye ma gicoyo i ngom ma obedo pata ; gin ka guwinyo , oyotoyot gimako lok ki yomcwiny ;
ento pe gitye ki lwitgi i igi , giri pi kare manok ; ka can obino , nyo libo dano ocakke , pi lok meno , cutcut gipoto woko .
tye mukene ma gicoyo i kin okuto ; gin aye jo ma giwinyo lok ,
ce paro lok me lobo man , ki maro lonyo , ki miti me jami mukene , ka odonyo i cwinygi ci diyo lok , pe nyak .
ento maca ma gicoyogi i ngom maber-ri , gin aye jo ma giwinyo lok , ci gigamo , ginyako nyiggi , mukene pyeradek , mukene pyerabicel , mukene miya . ”
lacen openyogi ni , “ tara mono gikelo i ot me auma ki aduku , nyo me aketa i te kitanda ? pe gicibo i wi okar ?
pien pe tye gin mo ma okanne ma pe bingene , kadi gin ma giumo ma pe binen kamaleng .
ka ngatti mo tye ki it me winyone , owiny . ”
owaco botgi ni , “ wugwokke i kom lok ma wuwinyo ; kit gin mo ma wupimo kwede-ni , en aye gibipimo ki mewu bene , dok gibimedone botwu .
pien ngat ma mere tye , gibimedde , ngat ma mere pe gibikwanyo woko ki bote kadi wa gin ma en tye kwede ducu . ”
yecu owaco ni , “ ker pa lubanga tye kit man , macalo dano ma coyo kodi i ngom .
en buto piny i dyewor , dok a i dyeceng , ci kodi cako twi , dongo , kun en pe ngeyo kit ma timme kwede .
ngom kene aye miyo kodi nyako nyige ; mukwongo kong twi , lacen ngok , ka nyig bel corre .
ento ka bel ocek , ci dano cako kayone cut , pien nongo kare me kayo bel dong oromo . ”
dok owaco ni , “ wabiporo ker pa lubanga ki kit gin ango ? nyo wabinyuto ki kit carolok ango ?
ker pa lubanga rom ki kodi dek karadali ; ka gicoyo i ngom , kadi bed en tidi twatwal makato kodi ducu ma i wi lobo-ni ,
ento ka gicoyo , ci dongo , doko dit makato dek ducu , jange jany madito , miyo winyol me polo twero gero odigi i te tipone . ”
otito botgi lok i carolok mapol calo meno , kit ma gitwero niang kwede .
pe oloko kwedgi labongo carolok , ento ka en tye ki lupwonnyene , ci gonyo te lok ducu botgi .
i nino meno ka piny dong oyuto , yecu owaco botgi ni , “ wakatu loka ca . ”
guweko lwak , ci gukwango en ki yeya ma onongo en tye iye-ni ; ki yeya mukene bene onongo tye kacel kwedgi .
yamo madwong ocako kodo , pii otwagge , ocorre i yeya , omiyo i yeya ocako pong woko .
ento en onongo tye i tik yeya , kun onino i kom laten-wic . gucoye , guwacce ni , “ lapwony , in pe iparo ? nen , wato woko do . ”
en ocako co woko ci ojuko yamo , owaco ki nam ni , “ ling , pye mot . ” yamo ocako kwe , nam oling mot .
openyogi ni , “ pingo wulwor kit man ? wun pe wutye ki niye ? ”
gubedo ki lworo madwong , ci gucako penye kekengi kun giwaco ni , “ man anga kaa , ma yamo ki nam giwinye-ni ? ”
gubino i loka nam tungcel , i lobo pa lugeraca .
ka yecu okato woko ki i yeya , ci cutcut dano mo ma tye ki cen marac obino bote , ma oa ki i kabedo ka ma giyiko iye jo muto .
en bedo i kin lyel , pe tye dano mo ma twero tweyo en kadi ki nyor ;
pien yam gitweye tyen mapol ki atego ki nyor , ento ocodo nyor , oturo atego woko , pe tye dano mo ma tye ki tek ma loye .
nino ducu , dyewor ki dyeceng , en bedo i kin lyel ki i wi cere kun kok , dok ngolo kome kene ki kidi .
ka oneno yecu ki ka mabor , ci oringo , oryebbe i nyime , owore .
ci odangnge ki dwan malongo ni , “ ilaro ango kweda , yecu wod pa lubanga mamalo twal ? alami ki nying lubanga , pe iyela . ”
pien onongo ocike ni , “ a woko ki i kom dano man , in cen marac . ”
yecu openye ni , “ nyingi anga ? ” ogamo ni , “ nyinga legion , pien wapol . ”
en obako doge bote matek ni , pe myero ocwal cen maraco woko ki i lobo meno .
lwak opego mapol onongo gitye ka cam i kor got kunnu ;
gubako doggi bote kun giwaco ni , “ cwalwa i opego , wek wadony i igi . ”
yecu oyegi . cen maraco gua , gudonyo i opego , lwak opego ma gimito romo ka alip aryo , gutwarre ki ngwec gucorre i longo got , gumwony woko i nam .
lukwat guringo gutito lokke i gang madit , ki i kin paco . dano mapol gumol gubino ka neno gin ma otimme .
gubino bot yecu , guneno dano ma yam tye ki cen maraco , obedo piny , oruko bongo , odoko ryek , en ma yam onongo tye ki buca mony me cen maraco ; lworo ocako makogi .
jo ma guneno gutito botgi lok ducu ma otimme i kom dano ma yam tye ki cen maraco , ki gin ma otimme i kom opego-gu .
gubako doggi bot yecu ni myero oa woko ki i lobo tugi .
ka en tye ka ito i yeya , ci dano ma yam tye ki cen maraco obako doge bot yecu ni myero ebed bote .
ento yecu okwero woko , owacce ni , “ dok paco bot lutuwu , icitit gin madit ma rwot otimo i komi , ki kit ma otimi kwede kica . ”
en ocito , ocako tito lok madit ma yecu otimo i kome i dekapoli , omiyo jo ducu guuro .
ka yecu dong okato loka nam tung ca , lwak madwong gucokke bote ; en obedo i dog nam .
ngat acel ma i kin ludito me kacokke ma nyinge yairo obino ; ka onene , ci oryebbe piny ka tyene ,
obako doge bote matek ni , “ nyara matidi mito to woko . bin iket cingi i kome wek ocang , obed makwo . ”
yecu ocito kacel kwede , kun lwak madwong gilube , kun gidiye .
onongo tye dako mo ma yam otwoyo two agobi mwaka apar wiye aryo .
en olimo can madwong ki bot ludaktar mapol ; olanyo limme ducu pe okonye ento twone medde ameda .
ka owinyo lok i kom yecu , obino ki i yo ngeye ki i kin lwak , ci ogudo dog ginarukane ;
pien otamo ni , “ ka agudo kadi kom ginarukane keken , ci abicang . ”
oyotoyot two agobine ocang woko , ci ongeyo ki i kome kene ni dong ecang woko ki i twone .
ka yecu ongeyo ki i kome ni tek oa ki i kome , ci olokke i dye lwak cut , openyo ni , “ anga ma ogudo ginarukana ? ”
lupwonnyene gugamo ni , “ ineno lwak tye ka diyo in , ka dok pud ipenyo ni , ‘ anga ma oguda ? ’ ”
ci olworo wange wek enen ngat ma ogude-ni .
ci dako meno , ka ongeyo kit gin ma otimme i kome , obino bot yecu ki lworo , kun kome myel , oryebbe i nyime , otitte lok ducu me ada .
yecu owacce ni , “ nyara , niyeni ocangi ; wot ki kuc , twoni dong otyeko cang matwal . ”
ma kun en pud loko , jo mogo gubino ma gua ki i ot pa ladit me kacokke , guwaco ni , “ nyari dong oto woko , pud dok iyelo lapwony pingo ? ”
yecu pe oketo cwinye i kom lok ma guwaco , ento ociko ladit me kacokke ni , “ pe ilwor , in iye meri ayeya keken . ”
pe oye dano mo olube , kono nyo petero ki yakobo ki jon omin yakobo keken .
gubino i ot pa ladit me kacokke , yecu oneno lwak ma giwo , kun gikok ma gidangnge matek .
ka odonyo i ot , openyogi ni , “ pingo wuwo ki koko ? latin man peya oto , ento onino anina . ”
gunyere matek , ci oryemogi ducu woko , ocako tero won latin ki minne ki jo ma onongo gitye kacel kwede , gudonyo ka ma latin tye iye .
omako cinge , owacce ni , “ talita kum ” , te lokke ni , “ latin anyaka , awacci ni , a malo . ”
oyotoyot nyako oa malo , owoto , pien onongo mwaka me ditte dong romo apar wiye aryo . guuro matek twatwal .
yecu ocikogi matek ni ngatti mo pe myero onge lok man ; ocikogi ni gimi ki nyako-nu cam mo ocam .
yecu oa woko ki kunnu , odok i lobo tugi , lupwonnyene gulube .
ocako pwonyogi i kacokke i ceng cabit . jo mapol ma guwinye , guuro , kun giwaco ni , “ laco man onongo ryeko man ducu ki kwene ? kit ryeko ango ma gimiye-nu ? dok kit tic ango matek madito ma rom man ma en tiyogi-ni ?
man pe lapac , wod pa maliam , omin yakobo , ki yoce , ki juda ki cimon ? dok nyimegine pe gitye botwa kany ? ” ci cwinygi ocako a woko i kome .
yecu owaco ni , “ lanebi giketo deyo i kome , ento pe giketo deyo i kome ki i lobo tugi ki i kin jo tugi , ki i ode . ”
pe otwero tiyo tic matego kunnu , ento oketo cinge i kom lutwo mogo , ocangogi .
yecu ouro pien pe gitye ki niye . en obedo ka wirre i kin gangi kun pwonyo dano .
yecu olwongo bote jone apar wiye aryo , ci oorogi ki aryo aryo , omiyogi twero i kom cen maraco .
ocikogi matek ni pe guwot ki gin mo , kono odoo keken , labongo cam mo , kadi kicaa , kadi lim mo i del pyergi ;
ento guwot kun giruko war tyengi , pe guwot ma gubamo kanyi aryo i komgi .
ocikogi ni , “ ka wudonyo i ot mo , wubed kenyo nio ka wubia ki i kabedo meno .
kabedo ducu ma pe bijolowu , ma pe biwinyowu , ka ce wubia woko ki kunnu , ci wuteng apwa woko ki i tyenwu wek obed caden botgi . ”
kit meno gucako cito , gutito lok ni myero dano onguti .
guryemo lwak cen mapol , dok guwiro lutwo mapol ki moo kun gicangogi .
kabaka kerode owinyo pire , pien onongo nying yecu dong oywek twatwal . jo mogo guwaco ni , “ jon labatija aye ocer woko ki i kin jo muto ; en aye mumiyo lakit teko macalo meno tye ka tic i kome . ”
ento jo mukene guwaco ni , “ en elia ” , jo mukene ni , “ en lanebi , cal ki ngat mo i kin lunebi macon . ”
ka kerode owinyo pire ci owacci , “ jon ma yam atongo wiye en aye ocer woko . ”
pien kerode yam ooro dano , gumako jon , gutweyo i mabuc , pi kerodia ci-ominne , dako pa pilipo , ma yam okwanyo me bedo dakone .
pien jon owaco bot kerode ni , “ cik pe oye ni ibed ki ci-omeru . ”
kerodia obedo ki keccwiny i kome , omito neke woko , ento pe otwero ,
pien kerode onongo lworo jon , kun ngeyo ni en dano ma kite atir , ki maleng , ci obedo ka gwoke maber . ka owinyo lok ma en otito , lokke otwoyo doge woko , ento pire obedo mit bote ka winyo lokke .
ento kare maber oromo i nino ma kerode oyubo iye karama me po pi nywale , ci olwongo iye luditone ki lutel-wi-lweny ki ludongo me galilaya .
nya pa kerodia odonyo i ot omyelo , ci oyomo cwiny kerode ki welone . kabaka owaco bot nyako ni , “ legga gin ducu ma imito , abimiyi . ”
okwongo akwonga kun wacce ni , “ gin ducu ma ibilegga abimiyi , kadi bed nucu kerra . ”
nyako okato woko , openyo minne ni , “ abilego gin ango ? ” odok iye ni , “ leg wi jon labatija . ”
oyotoyot odwogo i ot bot kabaka ki mit kome , olege ni , “ amito imiya wi jon labatija i weer kombeddi . ”
kabaka okumo matek , ento pi kwongnge ki pi welone omiyo pe omito twonne .
oyotoyot kabaka ooro askari ma lakur , ocike ni okel wi jon . ocito ongolo ngute ki i ot mabuc ,
okelo wiye i weer , omiyo bot nyako ; nyako omiyo bot minne .
ka lupwonnye pa jon guwinyo pire , gucito gutingo kome , guyiko i lyel .
lukwena gudwogo bot yecu gutitte lok ducu ma gutiyo ki ma gupwonyo .
en owaco botgi ni , “ wubin kenwu ka ma dano pe iye , wuywe manok . ” pien jo mapol onongo gibedo ka bino , gidok cen , kun gigwennye agwenya , omiyo pe gubedo ki kare mo me cam .
gucito kengi ki yeya i kabedo ma dano pe iye .
jo mapol gunenogi ka gicito , gungeyogi , ci guringo kunnu ki tyengi kun gia ki i gangi ducu ; gin aye gukwongo o kunnu wiati .
ka yecu okato i wi tera , oneno lwak madwong ; kica ocako make i komgi , pien gitye macalo romi ma gipe ki lakwat ; ci opwonyogi ki lok mapol .
ka oo otyeno , lupwonnyene gubino bote guwacce ni , “ kabedo man tye i dye tim , cawa bene dong okato .
cwal lwak gucit i kin paco ki i gangi ma cokcok , guwil ginacama pigi kengi . ”
ento en odok iye ni , “ wun aye wumigi ginacama . ” gin gugamo ni , “ wacit wawil kwon me ciling miya aryo , wami botgi wek gucam ? ”
ento en openyogi ni , “ wutye ki mugati adi ? kong wucit wunen . ” ka gungeyo guwacce ni , “ abic , ki rec aryo . ”
yecu ociko jo ducu ni gubed piny i dul ki dul , i kom lum alita .
kit meno lwak gubedo piny i dul ki dul , miya miya , ki pyerabic pyerabic .
okwanyo mugati abic ki rec aryo , oneno malo i polo olego gum , obaro i mugati , omiyo ki lupwonnyene wek guket i nyim lwak ; dok opoko rec aryo i kingi ducu .
gin ducu gucamo , guyeng
gicoko ngide mugati ma obaro-nu mudong , ki rec bene , opongo aduku apar wiye aryo .
jo ma gucamo mugati giromo co alip abic .
oyotoyot yecu ociko lupwonnyene ni gudony i yeya , gukwong nyime me cito loka ca , wa i betecaida , kun en pud ciko lwak .
ka dong ocikogi , ci ocito i wi got ka lega .
ka piny oyuto , yeya onongo dong tye wa i dye nam , en kene aye onongo tye i wi tura .
en onenogi kun gicanne ki cero yeya , pien onongo yamo kodo bino ki i nyimgi . i kine me koko gweno , en ocako bino botgi kun woto i wi nam ki tyene . omito katogi akata ,
ento ka gunene kun woto i wi nam ki tyene , gutamo ni gwok nyo tipo , ci gudangnge matek ;
pien gin ducu gunene , ci tipo komgi oto woko . ento oyotoyot oloko kwedgi kun waco ni , “ wudi cwinywu . an enni ; gwok wulwor . ”
odonyo botgi i yeya , ci yamo oling mot . gin guuro matek twatwal ki i cwinygi ,
pien nakanen pe guniang lok ma i kom mugati , ento cwinygi pud obedo nwang .
ka dong gukato loka ca , ci gukato wi tura i lobo genecaret , gutweyo yeya kunnu .
ka gutyeko a woko ki i yeya , ci lwak gungeyo yecu oyotoyot .
gucako ringo gurumo kabedo ducu ma tye kunnu , kun gikelo lutwo ma gutingogi ki kitara , giterogi i kabedo ducu ma guwinyo ni en tye kunnu .
i kabedo ducu ma yam en obino iye , i kin paco-gu , ki i gangi-gu , ki i kin caro , gipyelo lutwo wa i cuk-gu , kun gibako doggi bote ni oye wek gugud kadi dog ginarukane keken ; ci lutwo ducu ma gugudo gucang .
luparicayo ki lupwony-cik mogo ma gua ki i jerucalem gucokke bot yecu .
guneno jo mogo ma i kin lupwonnyene ma pe gilubo kwer , ento gicamo ma pe gulogo cinggi .
pien luparicayo ki lujudaya ducu ka pe gulogo cinggi kakare pe gicamo , pien gumako kit pa ludongo
ka gudwogo ki i cuk pe gicamo , nio ka gulwokke . dok gitye ki lwak kit kwer mapol ma gilubo , macalo kit me lwoko kikopo-gu ki agulu-gu ki jami mola-gu ducu .
luparicayo ki lupwony-cik gupenyo yecu ni , “ pingo lupwonnyeni pe gilubo kit kwer pa ludongo ? pingo gicamo ki cinggi ma pe gulogo ma lubo kwer ? ”
yecu odok iye botgi ni , “ wun lugoba , icaya con oloko i komwu kakare , macalo en ocoyo ni lubanga owacci , ‘ rok man kara giwora ki doggi nono , ento cwinygi pe i koma wacel ;
giwora nono , pwony ma gipwonyo obedo pwony ma mako kit pa dano . ’
wuweko cik pa lubanga , kun wuketo cwinywu ka lubo kit pa dano . ”
yecu dok owaco botgi ni , “ wutimo ber pi kwero cik pa lubanga , wek wulub giwu kit cikwu !
moses yam owacci , ‘ wor woru ki meni ’ ; dok ni , ‘ ka ngatti mo oceno wonne nyo minne , gibineke woko ’ ;
ento wun wuwaco ni , ‘ ka dano mo owaco ki wonne nyo minne ni , gin ma kono akonyi kwede en lim me korban ’ ( te lokke ni , gin ma gimiyo ki lubanga ) ,
en pe dok omi lim mo me konyo wonne nyo minne ,
kun wumiyo lok pa lubanga doko goro , pien wupwonyo dano ni gulub kit cikwu . dok wutiyo bene gin mapol macalo meno . ”
yecu dok olwongo lwak bote , ci owaco botgi ni , “ wun ducu wuwiny lokka , ci wuniang .
pe tye gin mo ma donyo i i dano ma oa ki woko ma twero balo en , ento gin ma a ki i dano en aye balo dano .
ma tye ki it me winyone , ci owiny . ”
ka oweko lwak woko , ci odonyo i ot , lupwonnyene gucako penye pi carolok meno ma obolo-ni .
en ogamo ni , “ kara wun bene peya wuniang tere bo ? pe wungeyo ni , gin ducu ma donyo i dano ma a ki woko pe twero balo en ?
pien pe odonyo wa i cwinye , ento wok kato i cin iye , ci kato woko . ” ( ka otyeko wacone ki meno , nyuto ni olonyo kwa cam ducu . )
yecu dok owaco ni , “ gin ma a ki i dano aye balo dano .
pien gin ma a ki i cwiny dano , en aye bedo tam maraco , cot , kwalo kwo , nek , abor ,
paro lim , bal maraco , bwolo dano , kwele , nyeko , yet , wakke ki mingo .
tim magi maraco-ni ducu gia ki i cwiny dano , gin aye gibalo dano . ”
yecu ocako a ki kunnu , ocito wa i lobo ma tye cok ki turo ki cidon . ci odonyo i ot mo kunnu ; onongo en pe mito ni ngatti mo onge ni etye kunnu , ento pe twero kanne .
cutcut dako mo ma nyare tye ki cen marac owinyo pire , ci obino oryebbe ka tyene .
dako-nu onongo lagrik , ma rokke curo-poiniki . ocako lego yecu ni oryem cen woko ki i kom nyare .
yecu owacce ni , “ kong iwek litino gukwong yeng , pe ber gikwany cam pa litino , gibol ki gwogi . ”
dako-nu odok iye ni , “ rwoda , meno iwaco kakare ; kadi bed kumeno ci litino gwogi ma gitye i te meja gin bene gicamo ngide cam pa litino do . ”
yecu owacce ni , “ pi lok ma iloko-ni , ber dong idok paco , cen dong otyeko a woko ki i kom nyari . ”
en odok paco , ci onongo latin tye obuto i wi kitanda , ma cen dong otyeko a woko ki i kome .
yecu oa ki i lobo ma cokcok ki turo , ci owok ki i cidon , ka okato ocito wa i nam galilaya , ka otuc kwede wa i dye lobo dekapoli .
ci gikelo bote dano ma ite oding ma te lebe oto , gucako bako doggi bote ni oket cinge i kome .
yecu ocako mako en ki i kin lwak otere cen i mung , ci oketo cinge i it dano meno , ka ongulo laa ci ogudo lebe ;
ocako neno malo i polo , ocur , kun waco ni , “ eppata ” , te lokke ni , “ yabbe . ”
ite oyabbe woko ki te lebe bene ogonnye , ocako lok atir .
yecu ocikogi ni pe gutit ki ngatti mo ; ento kadi bed ocikogi kumeno , gin bene gumedde ameda ki tito pire .
gin gubedo ka urone makato ducu , ma kun giwacci , “ en otimo gin ducu maber ; pien omiyo jo ma itgi oding giwinyo lok , ki jo ma te lebgi oto giloko . ”
i kare meno , ka lwak dok gucokke mapol , kun pe gitye ki camgi , ci yecu olwongo lupwonnyene bote , ocako waco botgi ni ,
“ kica maka i kom lwak man , pien gutyeko bedo kweda kany pi nino adek ma kun pe gitye ki camgi mo .
ka acwalogi ni gudok wa tugi ki kec , ci kec bibwoyogi woko i yo , pien jo mukene i kingi gua ki ka mabor . ”
lupwonnyene gudok iye ni , “ kara man , dano twero miyo mugati ma romo dano-ni i tim kany ningning ? ”
yecu openyogi ni , “ wutye ki mugati adi ? ” gugamo ni , “ abiro . ”
ociko lwak ni gubed piny i ngom , ci omako mugati abiro-nu , opwoyo , ka obaro igi , ocako miyo bot lupwonnyene guket i nyimgi , ci guketo i nyim lwak .
onongo gitye ki rec matino manok bene ; ka dong olego iye gum , ociko ni magi bene myero giket i nyimgi .
lwak gucamo nio ka guyeng ; gucako coko ngide cam ma oloyogi-ni , oromo adita abiro mupong .
jo ma onongo gitye kunnu welgi romo jo alip angwen .
ka ociko lwak , ci odonyo i yeya cutcut kacel ki lupwonnyene , ocito wa i lobo dalmanuta .
luparicayo gubino bot yecu ci gucako pyem kwede , kun gimito lanyut ma a ki bot lubanga , me laom iye .
yecu ocur ki i cwinye matek kun wacci , “ pingo yalwak me kare man gimito lanyut ? adada , awacciwu ni , pe gibimiyo lanyut mo bot yalwak me kare man . ”
yecu oa woko ki botgi , ci odonyo i yeya , ongolo nam okato wa loka ca .
lupwonnyene wigi onongo owil woko ka tero mugati , onongo gitye kimugati acel keken i yeya .
yecu ocikogi matek twatwal kun wacci , “ wugwokke i kom tobi pa luparicayo ki tobi pa luparicayo ki tobi pa kerode . ”
lupwonnye gubedo ka laro lok kekengi kun giwacci , “ pe watye ki mugati . ”
ka yecu ongeyo ci openyogi ni , “ pingo wubedo ka laro lok ni pe wutye ki mugati ? peya wuniang ce ? pe wumako maber ? cwinywu pud nwang ?
wutye ki wangwu , ci pe wuneno kwede ? wutye ki itwu , pe wuwinyo kwede ? wun pe wupo ce ?
ka yam abaro i mugati abic pi jo alip abic-ci , ci wucoko ngide aduku adi ? ” gugamo ni , “ apar wiye aryo . ”
“ ka yam abaro i mugati abiro pi jo alip angwen-ni , onongo wucoko ngide opongo adita adi ? ” dok gugamo ni , “ abiro . ”
en openyogi ni , “ peya wuniang aye ? ”
gin gucako bino i betecaida , ci jo mogo gukelo bote dano ma wange oto woko , gubako doggi ni obong kome .
yecu ocako mako cing lawange-oto , ci otere woko wa i nge gang ; ci ongulo laa i wange , ka dok oketo cinge i kome , openye ni , “ ineno gin mo dong ? ”
laco meno otingo wange malo , ocako waco ni , “ aneno kom dano ; ento pud ginen macalo yadi ma woto . ”
yecu dok onwoyo keto cinge i wang lawange-oto ; ci ociko wange matek , wange odok kakare ma neno piny maber .
yecu ocwalo en wa i paco tugi , kun cike ni , “ pe idony i gang kunnu . ”
yecu ki lupwonnyene gucito i kin gangi me cecaria pilipi . i kare ma gitye i yo , openyo lupwonnye mere ni , “ dano mono giwacci an anga kaa ? ”
guwacce ni , “ jon lubatija ; jo mogo giwacci , ‘ elia ’ , ki jo mukene ni in ngat acel i kin lunebi . ”
dok openyogi ni , “ ento wun kono wulwonga mono ni an anga ? ” petero ogamo ni , “ in i kricito ma lubanga oyero . ”
yecu ociko matek ni pe gitit pire ki dano mo .
yecu ocako pwonyo lupwonnye mere ni , “ wod pa dano myero olim can madwong , dok ludongo ki ajwagi madito pa lubanga ki lupwony-cik myero gukwere woko , ci guneke , ento en cako cer woko i nge nino adek . ”
yecu oloko lok meno atyer ka maleng . petero otero en cen , ocako juke matek .
en olokke bot lupwonnyene ci oloko ki petero matek , kun wacci , “ dok cen i ngeya , in catan ! pien tammi pe lubo pa lubanga , ento pa dano . ”
yecu olwongo lwak bote kacel ki lupwonnyene , ci otito botgi ni , “ ka ce dano mo mito lubo kora , myero okwong kwerre kekene , ka ocak tingo yatariyane , olub ki kora .
pien dano ma mito laro kwone birwenyone arwenya , ento ka dano mo orwenyo kwone pira ki pi lok me kwena maber , en aye bilaro kwone .
konyo dano ma olimo lobo ducu ki gin ango mono , ka ce kwone gikwanyo woko ?
dano dok bimiyo kit gin ango ma ka kwone ?
ka ce dano mo lewic omake i koma ki i lokka i kare man me bal ki weko lubanga , wod pa dano bene lewic bimake i kome i kare ma en bidwogo ki deyo pa wonne kacel ki lumalaika maleng . ”
dok oloko botgi , ni “ adada awacciwu ni , tye jo mogo ma gucung i kinwu kany ma pe gibibilo to wacel , nio wang ma guneno ka ker pa lubanga dong otyeko bino ki tek . ”
ka nino okato abicel , ci yecu otero petero ki yakobo ki jon , ocako yito kwedgi i wi got mabor i mung gin kengi . kome ocako lokke i nyimgi ,
ginarukane odoko tar ma wil , matar dok twatwal ; pe tye lalwok bongo mo i wi lobo ma twero lwoko lony matar ma rom meno .
ci elia ki moses gucako nen botgi , gubedo ka lok ki yecu .
petero ocako penyo yecu ni , “ lapwony , bedo kany ber mada ; wek dong wager aduc adek , acel meri , acel pa moses , ki acel pa elia . ”
onongo petero pe dong ngeyo kit gin ma myero eloki , pien onongo lworo omakogi mada .
pol ocako bino ci tipone oumo komgi woko lipuk , ci dwan owinnye ki i pol , ma wacci , “ man aye woda ma amaro ; wuwinye . ”
lupwonnye gucako ngiyo piny oyotoyot , ci wanggi pe omedo ki neno dano mo , guneno kom yecu ma tye kwedgi-ni keken .
i kare ma dong gitye ka lor piny ki i wi got , yecu ocikogi ni pe gutit lokke bot dano mo i kom gin ma guneno , nio wang ma wod pa dano ocer ki i kin jo muto .
lupwonnye gumako lok meno , gubedo ka penye kekengi ni , “ cer ki i kin jo muto kono te lokke ango ? ”
gucako penyo yecu ni , “ pingo lupwony-cik guwacci , elia aye kong kwongo bino ? ”
yecu otito botgi ni , “ adada elia aye myero okwong bino , ka wek ocaka dwoko jami ducu obed kakare . ento lok man dok gicoyo i kom wod pa dano pingo kaa , ni , myero en kong olim can madwong , ka dok ni , gibicaye matek ?
ento dong atito botwu atir ni elia dong otyeko bino wa con , ci gutyeko timo gin ma gimito i kome , macalo yam gicoyo i kome . ”
ka gubino piny bot lupwonnye mukene , ci guneno lwak mapol gurumogi dyere , kun lupwony-cik gitye ka pyem kwedgi .
ka lwak guneno yecu , guuro en mada , gutwarre oyotoyot guringo ka mote .
yecu openyogi ni , “ wubedo ka pyem kwedgi pi lok ango ? ”
ci dano mo acel ki i kin lwak ogamo doge ni “ lapwony , wayi onongo akelo woda boti . en tye ki cen marac ma pe loko ,
ka tekke cen omako i kabedo mo , ci tugi retone woko piny likung , ci bwoyo yenyo i doge , cako kayo lake-gu matek , kun poyo kome lirikrik . apenyo lupwonnyeni ni guryem woko , ci ryemone oloyogi . ”
yecu ocako gamo ni , “ wun yalwak ma niyewu lam , abibedo kwedwu nio wa awene ? dok abidiyo cwinya i komwu nio wa awene ba ? wukel en bota kany . ”
gukele bot yecu . ka cen marac-ci onene , ci oyengo kom awobi-nu , orete woko piny ; ocako ngenne i ngom ma kun bwoyo yenyo i doge-gu .
yecu openyo wonne ni , “ two man obedo ka timme kit man pi lwak kare ma rom mene ? ” wonne ogamo ni , “ nia wa ka tinone .
otemo neke woko tyen mapol ; kine mogo rete i mac kadi wa i pii-gu . ka ce itwero timo iye gin mo , ci tim ber , ikonywa do . ”
yecu ogamo doge ni , “ ka ce atwero ? gin ducu twerre ki bot dano ma ye lubanga . ”
won latin ogamo doge oyotoyot kun dangnge matek ni , “ aye ; kony niyena ma lam-mi . ”
ka yecu oneno lwak giringo gibino bote , ogerre i wi cen marac , kun wacce ni , “ in cen ma pe loko-ni , ma iti oding-ngi , aciki ni , a woko ki i kom awobi-nu , pe dok idwog i kome matwal . ”
en okok , ci ocako ryene aryeya ki tek , ka oa woko i kome . awobi-nu kong obedo macalo dano muto , omiyo jo mapol doggi ocer ni , “ en dong oto woko ada . ”
ento yecu omako cinge , oile kwede malo , ci en ocung .
ka yecu odonyo i ot , ka ma gubedo iye kengi , ci lupwonnyene gupenye ni , “ gin ango mugengowa ryemone ? ”
en owaco botgi ni , “ kit cen macalo man pe ryemme pi gin mo , ento ki lega keken . ”
gua woko ki kunnu , gungolo ki i galilaya . yecu pe omito ni dano mo onge pire ,
pien onongo en tye ka pwonyo lupwonnyene kun waccigi ni , “ wod pa dano gibimiye i cing dano ; gibineke woko , ci en bicer woko i nge nino adek . ”
ento gin pe guniang kit lokke-nu , dok gulworo penye .
gibino i kapernaum . ka gitye i ot , yecu ocako penyogi ni , “ wubedo ka laro lok ango i wangayo kekenwu-ni ? ”
gin guling alinga , pien gubedo ka laro lok kekengi i wangayo ni , “ anga ma ladit i kingi ? ”
yecu ka obedo piny ci olwongo jone apar wiye aryo , ocako waccigi ni , “ ka dano mo mito bedo mukwongo , myero en aye odong cen i nge luwote ducu , en aye obed latic megi ducu . ”
okwanyo latin mo , ci omiyo ocung i kingi , ka otingo i kore ci okwako , ocako waco botgi ni ,
“ dano mo ma ojolo latin acel macalo man pi nyinga , meno rom ki ma ojolo an ; ka dok dano ma ojolo an , meno rom ki ma ojolo ngat muora-ni . ”
jon owaco bot yecu ni , “ lapwony , waneno ngatti mo ka tye ka ryemo cen ki nyingi , ma en pe nywako wot kwedwa , ci wajuke woko . ”
ento yecu ogamo ni , “ pe wujuke ; pien pe tye dano mo ma tiyo tic matek ki nyinga , ma twero waco lok mo marac i koma oyot .
pien ngat ma pe lakworwa , en aye lawotwa .
adada awacciwu ni , dano mo ma bimiyowu pii me amata i kikopo , pien wun jo pa kricito , limo motte pe biloyo en kadi matidi mo .
“ ka dano mo miyo ngat mo acel ma i kin jo magi matino ma guye an-ni gupoto i bal , ci bedo ber makato ducu ka gitweyo kidi rego madit i ngute ci gibole kwede wa i nam .
ka ce cingi aye omiyo ipoto i bal , ci tong ingun woko , twara ma idonyo i kwo ma cingi lakucel peke , ber makato ma giboli i geena ma itye ki cingi aryo ducu , kun idonyo kwedgi i mac ma pe to , [
ka ma kwidi ma camogi pe to , ki macce bene pe to . ]
ka ce tyeni aye omiyo ipoto i bal , ci tong woko , twara idonyo i kwo ma tyeni lakucel peke , ber makato ma kono giboli ki tyeni aryo i geena , [
ka ma kwidi ma camogi pe to , ki macce bene pe to . ]
ka ce wangi aye omiyo ipoto i bal , ci kol woko ; twara ma idonyo i ker pa lubanga ma wangi lakucel , kato ma kono giboli ki wangi aryo ducu i geena ,
ka ma kwidi ma camogi pe to , ki macce bene pe to .
pien kado ma bilonyo kom dano acel acel en aye mac .
kado ber , ento kado ka odoko bot , ci dok gibiyubo ningning wek odok mamit ? wubed ki kado i iwu , dok wubed ki kuc kekenwu . ”
yecu oa woko ki kunnu , ci obino wa i lobo judaya ma loka jordan , ci lwak dok gucokke bote ; ocako pwonyogi doki , macalo kit pwonnye tye kwede .
luparicayo mogo gubino bote , ci gucako omo cwinye kun gupenye ni , “ cik miyo twero ni laco oryem dakone woko ? ”
yecu ocako gamo doggi ma kun penyogi ni , “ moses yam ocikowu ningning ? ”
gugamo ni , “ moses yam oye miyo twero ki laco ni myero omi waraga me laryem dakone woko , nyomgi oket woko . ”
yecu owaco botgi ni , “ moses omiyowu cik meno pi cwinywu manwang .
ento nia i acakki keto lobo ‘ lubanga oketo laco ki dako . ’
‘ pienno dano twero weko wonne ki minne , moko i kom dakone matwal .
ci gin aryo-nu gicako doko kom acel . ’ gin pe dok gibedo kom aryo , dong gibedo kom acel keken .
gin ma lubanga oribo kacel dano pe opok kingi . ”
ka onongo gitye i ot , ci lupwonnyene gupenye i kom lok meno .
en owaco botgi ni , “ ka dano mo oryemo dakone woko , ce dok onyomo dako mukene , lanyom meno otimo abor , nongo obalo i nyim dakone ;
ki dako bene kit meno , ka ce oa woko ki bot cware dok ogero laco mukene , ci dako-nu otimo abor . ”
ka lwak gukelo litinogi bot yecu ni wek en obong komgi , ci lupwonnyene gujukogi .
ka yecu oneno ci cwinye ocwer matek , ocako wacogi ni , “ wuwek litino gubin bota , pe wugenggi ; pien ker pa lubanga tye pi jo macalo gin .
adada awacciwu ni , dano ma pe oye ker pa lubanga macalo latin , pe bidonyo i kerre kadi matidi mo . ”
ocako tingogi i kore omiyogi gum , kun keto cinge i komgi .
ka yecu oa obino wa i yo , ci dano mo ocako ringo i kore , ci orumo conge i nyime kun penye ni , “ lapwony maber , atim ango wek alim kwo ma pe tum ? ”
yecu owaco ni , “ pingo ilwonga ni aber ? pe tye dano mo maber , lubanga kene aye ber .
in ingeyo cik , ni , ‘ pe ineki , pe itim abor , pe ikwal gin mo , pe ibed caden me goba , pe ibed , pe ibum dano mo , wor woru ki meni . ’ ”
en ocako gamo ni , “ lapwony , atyeko mako cik magi ducu nia wa i ka tinona . ”
yecu ociko wange onene ci cwinye omare , owacce ni , “ gin mo acel aye pud orem boti . kong icit icat jamini ducu ma itye kwede ci imi limme ki lucan , ci ibibedo ki lwak lonyo ma gikano piri i polo . ka dong ibin icak lubo kora . ”
awobinu ka owinyo yecu oloko bote kit meno , ci wange oballe woko , ocako dok cen ki cwercwiny , pien onongo en tye ki lwak limme madwong .
yecu olworo wange ci owaco bot lupwonnyene ni , “ bibedo tek mada bot jo ma lulonyo me donyo i ker pa lubanga ! ”
lupwonnyene guuro lokkenu matek . yecu dok ocako wacogi ni , “ litino , donyo i ker pa lubanga tek marac !
kinaga twero donyo i wang libira oyot , makato lalonyo me donyo i ker pa lubanga ! ”
ci omiyo lwak guuro matek , ci gupenyo ni , “ ka kumeno , ci anga dok ma larre ? ”
yecu ocako nenogi , ci owacci , “ ki bot dano pe twerre , ento ki bot lubanga twerre , pien gin ducu twerre ki bot lubanga . ”
petero ocako wacce ni , “ ce wan kono ma waweko jamiwa ducu , ci walubi-ni ? ”
yecu owacce ni , “ adada awacciwu ni , pe tye ngatti mo ma oweko ode , nyo omege , nyo nyimege , nyo minne , nyo wonne , nyo litino , nyo pottine , pira ki pi lok me kwena maber ,
ma en pe bilimo lwak jami makato meno tyen miya i kare man , gin aye odi , omego , lamego , mego , litino , ki potti , kacel ki libo ; ka dok wa i kare me anyim en binongo kwo ma pe tum .
lwak jo mapol ma gubedo jo mukwongo yo gin aye gibidong cen , ki jo ma gudong cen , gin aye dok bitelo yo . ” .
i kare ma gicito i yo ma cito jerucalem , ma kun yecu aye tye ka telogi yo , guuro matek , dok lupwonnyene gubedo ki lworo . en dok ocako tero lupwonnyene apar wiye aryo , ci otito botgi kit ma bitimme i kome ,
kun wacci . “ nen ba , wan dong watye ka ito malo i yo jerucalem . wod pa dano dong gibimiye i cing ajwagi madito pa lubanga ki lupwony-cik , gibingolle kop me to , ci gibimiye i cing lurok ;
gingale , gingulo laa i kome dok gibipwode ki del , ci gibineke ; ento en bicer woko i nge nino adek . ”
yakobo ki jon gin litino pa jebedayo , gubino i nyim yecu , ci guwacce ni , “ lapwony , wamito in itim ki wan gin ma walegi pire-ni . ”
en ocako penyogi ni , “ wun wumito ni atimmiwu kit gin ango ? ”
gugamo , ni , “ ye wek ngat acel obed i kom badi tung lacuc ki acel bene obed i kom badi tung lacam i kare me deyoni . ”
yecu owaco botgi ni , “ wun pe wungeyo gin ma wulego . wun wutwero mato ki kikopo ma abimato kwede-ni ; nyo wutwero limo batija kit ma gibatija kwede an-ni ? ”
gugamo ni , “ watwero . ” yecu dok owaco botgi ni , “ kikopo ma an abimato kwede-ni , wun bene wubimato kwede , ki kit batija ma an abibatija kwede-ni , wun bene gibibatijawu kwede ;
ento lok me bedo i kom bada ma lacuc nyo me lacam pe an aye apoko . meno bibedo pa jo ma yam dong giyubo pigi wa con . ”
ka jo mukene apar-ri guwinyo lokke , ci cwinygi ocako cwer i kom yakobo ki jon .
yecu ocako lwongogi bote , ci owaco botgi ni , “ wun wungeyo ni , jo ma gilwongogi ni gin lulo lurok giloyo dano ki tek , dok luditogi bene gibedo ki twero i komgi .
pe myero wun wubed kit meno ; ento ngat ma mito bedo ladit i kinwu en aye myero obed laticwu ,
ki ngati ma mito bedo mukwongo i kinwu , en aye myero obed opiiwu ducu .
kadi wa wod pa dano bene pe obino ni gutine , ento en aye eti ki dano ; en obino pi miyo kwone me lakok lwak dano mapol . ”
ka gubino i jeriko , ci i kare ma en dong obea woko ki i jeriko , kacel ki lupwonnyene ki lwak madwong , ci latowang ma nyinge bartimayo , wod pa timayo , onongo obedo piny i nget yo .
ka owinyo ni meno aye yecu me najaret , ocako dangnge ni , “ yecu lakwar daudi , timma kica ba ! ”
lwak gujuke matek ni oling , ento en omedde ameda ki dangnge ni , “ lakwar daudi , timma kica ba ! ”
ka yecu ocung , ci owacci , “ wulwonge obin . ” gucako lwongo lawange-oto ni , “ dong idi cwinyi , a malo , olwongi . ”
en otugi bolo ginarukane woko , ci oa malo , obino bot yecu .
yecu ocako penye ni , “ imito atimmi gin ango ? ” ci latowang ogamo ni , “ lapwony , amito wanga onen piny do . ”
yecu ocako wacce ni “ dong iciti , niyeni ocangi . ” ocako neno piny cut , ci olubo kor yecu kun woto kwede i yo .
i kare ma dong gicok o i jerucalem , ki tung betepage ki betania , i kor got jeituni , ci yecu ocako oro jo aryo ki i kin lupwonnyene ,
ocikogi ni , “ wucit i gang ma tye i nyimwu . ka ce wudonyo iye , ci wutugi nongo latin kana ma gitweyo , ma ngatti peya oito i wiye ; ci wugony , wek wukel .
ka ce dano mo openyowu ni , ‘ wugonyo woko pingo kaa ? ’ wudokke iye ni , ‘ rwot aye mito ; ci bicwalo dwoko woko kany oyotoyot . ’ ”
gucako cito , gunongo gitweyo latin kana i doggola woko ki i nget yo , ci gugonyo .
jo mogo ma gucung kunnu gupenyogi ni , “ wubetimo gin ango , ma wugonyo ki latin kana-ni ? ”
gudok iye kit ma yecu ocikogi kwede , ci guye ni gucit kwede .
ci gukelo latin kana bot yecu , gucako peto bongngigi i kome , ocako bedo i wiye .
jo mapol gupeto bongngigi i dye yo , ki jo mogo gupeto jang yadi ma potgi oluk ma gu jako ki i potti .
ci jo ma gutelo yo ki jo ma gilubo kore gidangnge ni , “ ojana ! lubanga omi gum i kom dano ma bino i nying rwot !
lubanga omi gum i kom ker pa kwarowa daudi ma obebino-ni ! ojana malo i wi polo ! ”
yecu ocako donyo i jerucalem ki i ot pa lubanga bene , ongiyo kit jami-gu ducu , ka odok i betania kacel ki jone apar wiye aryo , pien onongo piny dong oyuto woko .
orwone dok gua ki i betania , ma kun kec neke .
ka oneno yat oduro ki cen ma pote oluk , ci ocito ka nenone ni gwok nyo enong iye mucekke . ka oo i te yat , ci pe onongo iye gin mo , onongo pote keken , pien onongo peya kare me cekke .
lupwonnyene guwinyo ka en wacci , “ ngat mo pe ocam nyigi matwal . ”
ka gubino i jerucalem , ci yecu odonyo i ot pa lubanga , ocako ryemo lucat-wil ki luwil jami i ot pa lubanga . ci oryebo meja pa lulok cente , ki kom pa lucat amam ;
pe onongo dok ye ni dano mo ongol i ot pa lubanga ki yec mo .
ka dok ocako pwonyogi kun loko ni , “ pe yam gicoyo ni , ‘ oda gibilwongo ni ot me lega pa rok ducu ’ ? ento wun wuloko odoko boro pa luyak . ”
ajwagi madito pa lubanga ki lupwony-cik gubedo ka winyo lokke , ci gucako yenyo kit yo mo me neke woko ; pien gin gitye ka lworo en . pien onongo lwak ducu gitye ka uro kit pwonnye .
ka piny oyuto , ci ocako a woko ki i jerucalem .
odiko ka gitye ka wot i yo meno , guneno oduro otal nia wa i lwite .
petero ocako po pire , ci owacci , “ lapwony , nen yat oduro ma iceno-ni otal woko . ”
yecu ogamo ni , “ wuye lubanga .
adada awacciwu ni , dano ma biwaco ki got man ni , ‘ mukke wek itingnge ipot wa i nam , ’ ma kun pe kalo akala i cwinye , ento nongo oye ni gin ducu ma elego-ni bitimme , ci bitimme ada .
pi lok man mumiyo awacciwu ni , gin ducu ma wupenyo ci wulego lubanga pire , ber wuye ni dong wulimo ci wubinongone ada .
ka ce wutye ka lega i nyim lubanga , ka onongo wutye ki kop mo i kom dano mo , ci wutimme kica , ka wek wonwu ma tye i polo bene otimwu kica i kom balwu . [
ento ka pe wutimo ki dano kica , ci wonwu ma tye i polo pe bitimowu kica i kom bal mewu . ” ]
gin dok gudwogo i jerucalem . ka onongo en tye ka wot i ot pa lubanga ci ajwagi madito pa lubanga ki lupwonycik ki ludongo gubino bote .
gupenye ni , “ twer mene mumiyo itimo lok macalo man ? dok anga mumiyi twero meno ? ”
yecu ogamo doggi ni , “ an kong apenyowu ki peny mo acel ; wek wun bene wudokka iye , ka an abititowu kit twero mumiyo atiyo lok man .
batija pa jon twerone oa ki bot lubanga nyo oa ki bot dano ? wun wudokka iye . ”
gucako bedo ki pyem i kingi kekengi , kun gipyem ni , “ ka koni wawacci , ‘ twerone oa ki bot lubanga ’ , ci en dok bipenyowa ni , ‘ ci pingo pe wuye lokke ? ’
ka dok wawacci twerone oa ki bot dano kono ? ” ento gin gulworo lwak , pien lwak ducu gingeyo maber ni , jon aye lanebi atika .
guwaco bot yecu ni , “ wan pe wangeyo . ” yecu bene owacogi ni , “ an bene pe abitito botwu kit twero mumiyo atiyo man . ”
yecu ocako lok kwedgi i carolok ni , “ yam tye dano mo ma opito olok i potone , ci orumo woko ducu ki cel , ka okwinyo bur me biyo pige , ci ogero iye lubele , oweko i cing lupur , ci ocito woko wa i lobo mukene .
ka kare oromo , ci ocako cwalo laticce bot lupur ka omo nyige mucekke i potone .
lupur gumake , ci gupwode , ka guryeme kwede woko , omedo ki dok ki cinge nono .
en dok ocwalo laticce mukene ; gin gugoyo en bene , gugoyo wiye lero , gutime ki tim me lewic .
ka dok omedde oro dano mukene , ci guneko dano meno woko . gubedo ka keto can i kom jo mapol ; jo mukene gupwodogi apwoda , ki mukene gunekogi aneka .
pud onongo en odong ki dano mo acel bote , en aye wode ma en maro-ni . lacen en ocwalo wode kikome botgi , kun wacci , ‘ gibiworo woda . ’
lupur gucako lok kekengi ni , ‘ man aye dong lale lim ; wubin waneke woko , wek lim ma en bileyo-nu obed mewa . ’
ci gumake , guneke woko , gubole woko wa i nge poto olok .
ci won poto olok bitimogi ningning ? en bibino , ci neko lupur woko ducu , ci miyo poto olok woko bot jo mukene .
yam pe wukwano lok ma gicoyo i ginacoya ni , ‘ got ma lugedo gukwero-ni en aye odoko got madit ma i twok ot ;
man rwot aye ma otiyo , obedo botwa lok me aura ’ ? ”
gutemo pi make , ento gulworo lwak , pien guniang atir ni obolo carolok meno i komgi . ci gua gucito gigi woko .
gin gucako oro luparicayo ki jo pa kerode bene , wek gumak lok ma a i doge .
ka gin gubino bote , ci gucako wacce ni , “ lapwony , wan wangeyo ni in i dano ma itye ki ada , dok pe ito i kom ngatti mo , pien in pe ineno kom dano ki woko , in ipwonyo yo pa lubanga ki ada . ci myero gicul mucoro bot cecar nyo pe ?
wacul nyo pe wacul ? ” yecu ongeyo bwolagi , ocako waco ni , “ wun mono wubwola pingo kaa ? kong wucikella kom lim ma giculo kwede , anen . ”
gin gucako kelone bote , ci en openyogi ni , “ cal ki coc ma gicoyo i kome-ni pa anga ? ” ci gugamo ni , “ pa cecar yo . ”
yecu ocako wacogi ni , “ wudwok jami pa cecar bot cecar , ki jami pa lubanga wudwok bot lubanga . ” gin gucako urone matek .
lucadukayo gucako bino bot yecu ; gin aye jo ma giwacci cer pa jo muto pe tye kulu . gucako penyo peny ni ,
“ lapwony , moses yam ocoyo ni , ka laco mo oto woko , ce oweko dakone , ma kun pe obwoto latin mo , ci myero ominne olak dakone , wek onywal kwede litino ka wi ominne .
ci yam onongo tye co abiro ma gin ducu omego . ka laco mukwongo nyomo dako-nu oto woko ma pe obwoto latin mo ,
ci me aryo ocako lako dako-nu , en bene oto woko ma pe obwoto latin mo ; ki dano me adekke bene kumeno ;
ci gin ducu abiro pe gubwoto latin mo . lacenne en dako bene oto woko .
i kare me cer ki i kin jo muto , dako-nu dong bibedo dako pa anga ? pien gin co abiro-ni ducu gubedo kwede . ”
yecu ocako wacogi ni , “ wun wurwenyo pi lok man , pien wukwiya ginacoya , wa tek pa lubanga bene wukwiya .
ka ce dano gibicer woko ki i kin jo muto , ci dong pe gibinyomme , dong gibibedo macalo lumalaika ma i polo .
ento i kom lok man me cer ki i kin jo muto-ni , wun pe mukwano i buk pa moses , ka ma ocoyo lok i kom caka , ki kit ma lubanga yam oloko kwede ni , ‘ an lubanga pa abraim , ki lubanga pa icaka , ki lubanga pa yakobo ’ ?
en pe lubanga pa jo muto ento en lubanga pa jo makwo ; wun wungak wurwenyo woko marac . ”
ka lapwony-cik mo obino cok , ci obedo ka winyo ka gilaro lok . ka oneno kit ma yecu dok iye ki gin lok maber ma atir , ocako penyo yecu ni , “ cik mene maditte mukwongo ki i kom lwak cik ducu ? ”
yecu ogamo ni , “ cik mukwongo en ene , ‘ wuwiny wun jo icrael , rwot lubangawa en rwot acel .
ci mar rwot lubangani ki cwinyi ducu , ki tiponi ducu , ki tammi ducu ki tekki ducu . ’
ki me aryone en ene ni , ‘ mar lawoti macalo imarre keni . ’ pe dok tye kit cik mo ma pire tek makato cik magi aryo-ni . ”
lapwony-cik ogamo ni , “ iloko kakare , lapwony ; iloko atir ni , lubanga tye acel , pe dok tye lubanga mo mukene , kono en kene .
dok ni gimare ki cwiny ducu , ki ryeko ducu , ki tek ducu , ki maro lawoti macalo imarre keni , cik magi aye pigi tek makato gitum ma giwango ducu ki berre ki gitum mukene ducu . ”
ka yecu oneno ni odok iye maber ki ryeko , ocako dok wacce ni , “ in pe ibor ki ker pa lubanga . ” lacen pe dok tye ngat mo ma odiyo cwinye ka penye ki lok mo .
ka yecu onongo tye ka pwony i ot pa lubanga , ci openyo ni , “ lupwony-cik mono giwacci kricito lakwar daudi pingo ?
ki tung bot daudi kikome en dok oloko i tek pa cwiny maleng ni , ‘ rwot owaco bot rwoda ni , bed i kom bada ma lacuc , i kabedo me deyo , nio ka abiketo lukworri piny i te tyeni . ’
ka ce en daudi aye yam olwonge ni rwot , ci en dok bedo lakwarre ninging ? ” lwak mapol guwinyo lokke ki yomcwiny madwong mada .
i kare ma yecu tye ka pwonyo dano , owacci , “ wugwokke i kom lupwony-cik ma gimaro wot ma guruko bongngi maboco-ni , dok gimito dano gubed ka motogi wa i cuk-gu ,
dok gimaro bedo i kom pa ludito ka gitye i kacokke , dok gimaro bedo i kabedo me deyo i karama .
gin gimayo odi pa mon-to , dok gibedo ka lego lega maboco me buta keken . gibingologi kop madit makato ducu . ”
yecu obedo i ot pa lubanga ka ma okemme ki canduk me coko lim , ci obedo ka neno kit ma lwak gibolo ki motgi i canduk lim ; lwak lulonyo gubolo iye mapol .
ento dato ma lacan obino ci obolo iye cente aryo , ma rom ki cente abic me kare-ni .
ocako lwongo lupwonnyene bote , ci owacogi ni , “ adada awacciwu ni , dato man ma lacan-ni en aye dok obolo lim madwong makato jo ducu ;
pien jo mapol gugito but limgi madwong-ngi aye gubolo , ento en i canne-ni , obolo limme ducu ma en tye kwede ma onongo konyo kwone . ”
ka yecu okato woko ki i ot pa lubanga ; ci ngat acel mo ki i kin lupwonnyene owacce ni , “ lapwony , nen kit ma godi magi dito kwede ki kit ma gedone beco kwede ! ”
yecu ogamo ni , “ wuneno gedo magi madito twatwal-li ? godi ducu gibimukogi gireto woko piny , pe gibiweko got acel mo kany ma ododde i wi wadi . ”
yecu ka obedo piny i wi got jeituni , kun otikke ki ot pa lubanga , ci petero ki yakobo ki jon ki anderiya gucako penye i mung ni ,
“ tit botwa , lok man bitimme wa awene , dok kit gin ango ma binyuto ni lok meno dong cok cobbe kakare ? ”
yecu ocako wacogi ni , “ wugwokke , ngatti mo owek rwenyowu .
pien jo mapol gibibino ki nyinga , ma giwacci , ‘ an aye a en ! ’ ci gibimiyo jo mapol girwenyo woko .
dok ka wubiwinyo pi mony , ki lok ma yweko pi mony , pe tipo komwu oto woko lirut ; myero kong meno otimme , ento nongo nino me agik pud peke .
pien rok bilweny ki rok wadi , ki ker bene bilweny ki ker wadi , ki oyengyeng biyengo lobo i kabedo mapol , ki kec bene bipoto ; meno gin aye acakki me te can ma bipoto i lobo .
“ ento wun aye myero wugwokke kenwu ; pien gibiterowu i lukiko , dok gibigoyowu i kacokke-gu . wubicung i nyim luloc ki luker-gu pira , wubitito lok ma bedo caden botgi .
myero kong gikwong tito lok me kwena maber bot rok ducu .
ento ka giterowu i lukiko wek gingol kop i komwu , pe wubed ka tamo kit lok ango ma wubilokone , ento wulok ma gibimiyowu i cawa meno ; pien pe wun aye wubilok , ento cwiny maleng aye bilok .
omego en aye bimiyo omegine i to , ki wego bimiyo litinogi i to , litino bitubbe i kom lunyodogi , miyo gineko lunyodogi woko .
jo ducu gibikwerowu pi nyinga ; ento ngat ma diyo cwinye nio wa i agik , en aye bilarre .
“ ka wuneno gikelo gin mo me kwer , malik , giketo i kabedo ma myero pe giket iye ( wek dano ma kwano oniang ) ci jo ma i judaya myero guring woko wa i godi ;
dano ma onongo tye i wi ot pe dok olor piny , pe bene odony i ot ka kwanyo iye gin mo ,
ki dano ma tye wa i poto pe odok cen paco ka omo ginarukane .
dok mon ma giyac gibineno can i kare meno , ki mon ma gidoto litino bene !
wuleg wek pe obin otimme i cwir .
pien i kare meno bibedo iye twon can madit atika ma yam peya onen i lobo , nia wa i acakki lobo ma lubanga oketo-ni , nio kwede wa onyoo , dok bene pe binen .
kono nene rwot pe ojwiko nino-nu obedo manok mo , kono dano mo pe obwot ; ento pi jo ma giyero , ma en oyerogi , omiyo en ojwiko wel nino obedo manok .
“ i kare meno ka ce dano mo owacciwu ni , ‘ nen , kricito ma lubanga oyero tye kany ’ , nyo ni , ‘ nen en tye kuca ’ , pe wuye .
kricito ma lugoba kacel ki lunebi-gu ma lugoba gibibino , gibinyutowu lanyut ki tiyo jami tango , wek girweny jo mapol ka gitwero , wek girweny wa ki jo ma giyero bene .
ento wun aye wugwokke , dong atyeko titowu gin ma bibedo i anyim con .
“ ento i kare meno ki i nge can madit-ti , bibedo kit macalo yam gicoyo ni . ‘ ceng bicido woko macol licuc , ki dwe bene pe biryeny ;
lakalatwe bia ki i polo , gipoto piny ki twer ducu ma i polo bene biyengnge . ’
ka dong gibineno wod pa dano ka bino ki pol , ki twero madwong , ki deyo .
ci en bioro lumalaikane ka coko jone ma en oyero , kun gicokogi ki i twok piny angwen ducu , nia kwede wa i agikki lobo nio kwede wa i agikki polo .
“ wupwony carolok i kom yat oduro . ka ce jange dong olot , ci pote luk , ci dong wungeyo ni oro dong cok .
ki wun bene ka ce wuneno gin magi gutimme , ci wunge ni en dong cok , tye wa i doggola .
adada awacciwu ni , yalwak me kare man pe gibitum , nio wang ma lok magi ducu bitimme .
polo ki lobo gibitum ento lokka pe bitum .
“ ento nino meno ki cawa meno pe tye ngat mo ma ngeyo , kadi wa lumalaika ma i polo , kadi wa wod , ento lubanga won kene aye ngeyo gire .
wugwokke , wangwu obed twolo ma nen , pien wun pe wungeyo nino ma kare biromo iye .
bedo rom ki dano ma ocito welo . ka yam a weko gangnge , ci omiyo twero bot luticce , kun miyo ngat acel acel ki ticce , kun ociko lagwok doggola ni obed ka kiyo piny .
mumiyo wun wubed ka kiyo piny , pien pe wungeyo kare ma won ot bidwogo kwede ; gwok dwog wi otyeno , nyo cwiny dyewor , nyo okogweno , nyo odiko .
wugwokke , ka ce obino oyotoyot pe onongwu wunino woko .
lok ma awaco botwu-ni , awaco bot dano ducu ni , wuki piny . ”
nino madito me kato ( paska ) ki me mugati ma tobi pe iye onongo odong nino aryo , ajwagi madito pa lubanga ki lupwony-cik guporo lok me mako yecu ki ryeko ka wek gineke .
pien onongo guloko ni , “ pe gimak i nino madito , miyo lwak bitugge . ”
i kare ma yecu tye i ot pa cimon ladobo , i kare ma obedo ka cam , dako mo obino ma kun tye ki adomo moo nard kikome ma welle dwong-ngi ; ocako turo dog adomo moone , ci oonyo i wiye .
ento cwiny jo mogo ocwer , ci gucako lok kekengi ni , “ pingo moo man gibalo abala ?
pien moo man kono nene gicato woko , kono nene okelo lim ma romo ciling miya adek kulu ki makato bene , ka wek gimi ki lucan . ” ci gucako tugge i kom dako-nu matek .
yecu ocako waco ni , “ wuweke obed mot , wuyelo pingo ? en otiyo gin maber twatwal i koma .
pien wun wutye kacel ki lucan kare ducu , dok wutwero konyogi i kare ducu ma wumito ; ento an pe abibedo kwedwu kare ducu .
en otiyo gin ma en twero ; dok en aye okwongo onyo moo i koma me yika .
adada awacciwu ni , i kabedo ducu ma i wi lobo ma gibitito iye lok me kwena maber , gin ma dako-ni otiyo bene gibitito pire , wek obed me po en . ”
juda lakeriot , ma en dano acel ma i kin jo apar wiye aryo-ni , ocito bot ajwagi madito pa lubanga pi miyo yecu i cinggi .
ka guwinyo lokke oyomo cwinygi , gucako cikke me miye lim ; ki en bene ocako yenyo kare maber ma eromo miyo ki yecu i cinggi .
i kom nino mukwongo me nino madito me mugati ma tobi pe iye , ma gitumo iye latin romo me kato , lupwonnye gupenye ni , “ imito waciyubbi kabedo mene wek icam iye kato ? ”
en ooro lupwonnyene aryo ki i kingi kun cikogi ni , “ wucit wa i jerucalem ; ci wubirwatte iye ki laco mo ma oyeyo agulu pii , en aye wulub kore .
ka ma en odonyo iye-ni , en aye wupeny iye won ot ni , ‘ lapwony owacci , ot welo ma atiro iye tye kwene , ka ma abicamo iye cam me kato , kacel ki lupwonnyena ? ’
ci en binyuto botwu kicika ot ma malone , ma gipeto , giyubo maber , wuyubwa kabedo kunnu . ”
lupwonnye gucito , ci gudonyo i jerucalem , gunongo kit macalo en owaco botgi-ni , gucako yubo cam me kato kunnu .
ka piny dong oyuto ci obino ki jone apar wiye aryo .
ka gubedo piny ci gucako camo cam , ci yecu owacogi ni , “ adada awacciwu ni , ngat acel i kinwu bidoba , en aye dano ma camo kacel kweda . ”
gin gucako kumo cut , kun dano acel acel penye ni , “ an bo ? ”
yecu owacogi ni , “ tye ngat acel i kinwu wun jo apar wiye aryo-ni , en aye dano ma tye ka gweyo i atabo acel kweda-ni .
pien wod pa dano tye ka wot kit man pi cobo kit ma gicoyo i kome-ni ; ento dano ma odobo wod pa dano-ni bineno can ! kono nene obedo ber ka dano-nu pe ginywalo . ”
ka gitye ka camo cam , yecu omako mugati ; ci olego gum i kome , ocako baro iye , omiyo bot lupwonnye , kun wacci , “ wugam man , man aye koma . ”
dok otingo kikopo , ci opwoyo , ocako miyone botgi , gin gumato .
yecu owaco botgi ni , “ man aye remona me gicikke ma ocwer pi jo mapol .
adada awacciwu ni , pe dok abimato pig olok , nio wa i kare ma abicako dok matone manyen wa i ker pa lubanga . ”
ka dong gutyeko wero wer , ci gucito i wi got jeituni
yecu owaco botgi ni , “ wun ducu wubitenya woko kena , pien yam gicoyo ni , ‘ abigoyo lakwat , ci romi gibiket woko ata . ’
ento lacen ka dong acer woko ci abitelo nyimwu me cito i galilaya . ”
petero ogamo ni , “ kadi ka jo mukene ducu gibitenyi woko , ento an pe abitenyi ata . ”
yecu owacce ni , “ adada awacci ni , tin ki i dyewor , ma nongo twon gweno peya onwoyo koko kiryo , nongo in dong ityeko kwera woko tyen adek kulu . ”
ento petero dok ogamo matek twatwal ni , “ twara ma ato kacel kwedi , pe abikweri . ” gin ducu gucako loko kit meno bene .
gucito i kabedo ma nyinge gececemane , ci ociko lupwonnyene ni , “ wun kong wubed kany , an kong acileg lubanga . ”
en otero petero ki yakobo ki jon , ci cwinye ocako poto matek ki kumo bene madwong .
ocako wacogi ni , “ an cwinya tye ka wang matek , mito neka woko . wubed ka kiyo piny kany . ”
ocito anyim manok , ci ogungo oryebbe piny olego ni , “ ka ce twerre , lakit cawa-ni dong oa woko i koma . ”
ci olego ni , “ abba , wora , jami ducu twerre ki boti ; kwany kikopo man woko ki i koma ; ento pe obed kit ma an amito , obed kit ma in imito . ”
ka odwogo botgi onongo gunino woko , ci owaco bot petero ni , “ cimon , inino woko ce ? pe itwero kiyo piny pi cawa acel mo ?
wuki , wuleg lubanga , wek pe wudony i abita mo ; cwiny kikome mito loyo abita pa catan , ento kom aye nyap . ”
dok odok ka lego lubanga , kun nwoyo lego lega acel-lu .
ka dok odwogo onongo gunino woko , pien onongo nino dong omako wanggi twatwal ; pe dong gingeyo gin ma myero gidokke iye .
ka dok odwogo botgi tyen me adekke , openyogi ni , “ wun pud wunino ce ? pud wutye ka yweyo bo ? dong otum , ki cawa bene dong oromo ; wod pa dano dong gimiyo woko i cing lubalo .
dong wua malo , orya wunu wacitu ; nen dano ma odoba dong tye cok . ”
cutcut ma yecu pud tye ka lok-ki , juda otugi tuc ; en yam ngat acel ma i kin jo apar wiye aryo-ni . en obino ki lwak ma gua bot ajwagi madito pa lubanga ki lupwony-cik ki ludongo , ma gitye ki pala lucwan ki odoo-gu .
juda ma odobe-ni yam omiyogi lanyut . en owacci , “ dano ma abimoto kun anoto leme , meno aye en kikome ; wutugi make woko , wutere kun wugwoke maber . ”
ka juda obino ci okemo bot yecu atir , ocako mote ni , “ lapwony , ” ci onoto leme .
gin bene gutugi poto i kome , gumake woko cut .
dano mo acel ma onongo ocung ka ngete ocako woto pala lucwanne , otongo ki opii pa ajwaka madit pa lubanga , onguno ite woko .
yecu owaco botgi ni , “ wubino bota ki pala lucwan ki odoo-gu me maka , macalo wubino i kom layak mo ?
abedo ka pwony i ot pa lubanga jwijwi , ma kun abedo iye kwedwu , ci pe yam wumaka do . dong wumaka , wek ginacoya ocobbe kakare . ”
gin ducu guringo woko , guweke odong kene .
awobi mo odwalo cuka bongo camanini keken i kome , ci olubo ki kor yecu ; gin gumake bene ,
ento en oweko cukane odong , ci oringo woko nono labongo mo .
gutero yecu bot ajwaka madit pa lubanga , kun onongo ajwagi madito ki ludongo-gu ki lupwony-cik gucokke kacel .
petero obedo ka lubo kor yecu ki cencen nio kwede wa i dyekal pa ajwaka madit ; obedo ka oyo mac kacel ki lutic .
ajwagi madito ki jo ma i lukiko ducu guyenyo lok me caden ma mako kom yecu ma miyo gineke ; guyenyo kwe pe gunongo mo .
lwak lucaden mapol gubedo ka kelo lok goba i kome , ma lokgi ducu pe rwatte .
jo mukene gua malo , ci gukelo lok goba i kome ni ,
“ wan wawinyo ka en loko ni , ‘ an amuko ot pa lubanga-ni woko , ma yam gigero ki cing-ngi , ci dok agero mukene-ne nino adek keken , ma pe gitiyo ki cing . ’ ”
kadi bed gukelo lok goba kit meno , ento lok ma gukelo pe rwatte .
ajwaka madit otirre malo ci ocung i dyere , ocako penyo yecu ni , “ lwak adot ma lucaden gudoti kwede-ni in igamo ningning ? ”
yecu pe ogamo , oling gire alinga . ajwaka madit dok openye ni , “ in aye kricito ma lubanga oyero , wod pa lubanga ma gipwoyo-ni bo ? ”
yecu ogamo ni , “ an aye a en ; dok bene wubineno ka wod pa dano obedo ki won twer atena i wi kom me deyo ka ngete , tung acucce ; ka dok bino ki pol me polo-gu . ”
ajwaka madit ocako yeco ginarukane woko kekene , kun wacci , “ pud dok wumito kit caden ango kaa ?
dong wutyeko winyo kit ma en yeto kwede lubanga . wutamo iye lok ango dong ? ” gin ducu gungolo lokke ni , balle romme to .
jo mukene gucako ngulo laa i kome , kun giumo wange woko , ka gidonge kwede , ma kun giwacci , “ in ma lanebi-ni , tuc ba , ” ki lutic-gu gupoto i kome kun gipale ki cinggi .
i kare ma onongo petero tye piny i dyekal , ci angeca pa ajwaka madit acel mo obino kenyo .
ka oneno petero ka oyo mac , ka obolo wange i kome ci owacce ni , “ in bene onongo itye ki dano meno mua ki i najaret , en yecu . ”
petero ocako kwero woko , ma kun wacci , “ an pe angeyo , pe bene aniang gin ma ibeloko . ” ka petero okato woko i doggang , ci twon gweno otugi kok cut .
angeca meno dok onene , ci dok ocako tito bot jo ma gucung kunnu ni , “ dano man en bene ngat acel ma i kingi . ”
petero dok ocako kwerone woko aye . kare dok okato manok mo , jo ma onongo gucung kenyo dok guwaco ki petero ni , “ ada in i ngat acel ma i kingi , pien in lagalilaya . ”
en ocako kwongnge kun lamme kekene ni , “ an pe angeyo dano man ma wun wuloko pireni . ”
dok cutcut twon gweno okok tyen me aryone . petero ocako po lok ma nene yecu owacce ni , “ ma nongo twon gweno peya onwoyo koko kiryo , nongo in dong ityeko kwera woko tyen adek kulu . ” ci ocako koko matek cut .
ka piny dong oru , oyotoyot ajwagi madito ki ludongo ki lupwony-cik ki jo ma i lukiko ducu , gupiro lok kacel . ci gutweyo yecu woko gutere kwede gumiye bot pilato .
pilato ocako penye ni , “ in i kabaka pa lujadaya bo ? ” yecu ogamo ni , “ iwaco kakare gire . ”
ajwagi madito gucako dote ki lwak adot mapol .
pilato dok openye ni , “ pe kong idok iye ce ? pe ineno kit lwak lok mapol ma gidoti kwede-ni ? ”
yecu dok pe omedo ki dok iye lok mo , omiyo pilato ouro matek .
ka i kare me nino madito onongo pilato gonyo lamabuc mo woko ma dano gulege pire .
i kare-nu onongo tye laco mo ma nyinge baraba , ma yam gitweyo i mabuc i kin jo mujemo ma guneko dano i kare me jemogi-nu .
lwak gucako cito bot pilato , gupenye wek otim kit ma yam tiyo-ni .
pilato openyogi ni , “ wumito mono ni agonnyiwu kabaka pa lujudaya ? ”
onongo pilato ongeyo ni ajwagi madito gumiyo yecu bote pi nyeko .
ajwagi madito gupiyo lwak ni twara gigonnyigi baraba .
pilato dok openyo lwak ni , “ dano ma wulwongo ni kabaka pa lujudaya-ni dong abitimo ningning ? ”
lwak gucako wo ni , “ gure woko i kom yatariya . ”
pilato dok openyogi ni , “ pingo kaa , otimo kit gin ango marac ? ” ento lwak gumedde ki wo ni , “ gure woko i kom yatariya . ”
pi mito kweyo cwiny lwak , omiyo pilato oye gonnyigi baraba , ocako pwodo yecu ki del , ka omiye wek gigure woko i kom yatariya .
askari gutero yecu wa i ot pa kabaka , ma gilwongo praitorion , ci gulwongo buca monygi ducu gucokke kacel .
ka gucako ruko yecu ki bongo makwar , ka gucweyo lulakana okuto , gurwako i wiye ,
kun gimote ni , “ itye ba , kabaka pa lujudaya ! ”
gucako goyo wiye ki gayi , ka gungulo laa i kome-gu , kun girumo conggi me miye woro .
ka dong gutyeko ngale , ci gulunyo bongo makwar woko ki i kome , ka dok guruke ki bongone kikome , ci gutere kwede woko ka gure i kom yatariya .
gucako mako dano mo ma onongo obekato mua ki i kin gang ci gudiye ka tingo yatariya pa yecu , nyinge cimon dano me cirene , ma won alegijanda ki rupo .
gutero yecu i kabedo ma gilwongo ni golgota , ma te lokke ni kabedo me cogo wic .
gucako miye kongo vino ma girubo iye yat murra ; ento en okwero matone woko .
ka dong gugure i kom yatariya , ci gupoko bongngine woko i kingi , kun gibolo kwir wek ginen bongngi ma ngat acel acel bitero .
giguro yecu i kom yatariya i cawa adek me odiko .
gicoyo i waraga gin ma nyuto lok ma gidote iye ni , “ kabaka pa lujudaya . ”
gigure kacel ki luyak mogo aryo , dano acel tung lacuc ki acel tung lacam . [
omiyo ginacoya ocobbe kakare ni , “ gikwane i kin lubalo . ” ]
jo ma yam gimol gikato ki ka ngete gubedo ka yete , kun giyengo wigi , ma giwacci , “ nye , in ma imuko ot pa lubanga woko , ci igero pi nino adek-ki ,
dong ilarre keni , a woko ki i kom yatariya ! ”
ki ajwagi madito bene gungale , ma giloko ki luwotgi kacel ki lupwony-cik-gu , kun giwacci , “ yam bedo ka laro jo mukene , pe twero larre kene .
wek tin kricito , ma kabaka me icrael , olor piny ki i kom yatariya , wek wanen ka wacak ye . ” wa jo ma gigurogi kacel kwede bene gucaye .
ka cawa oromo abicel , piny ocido woko macol i lobo ducu , nio kwede wa i cawa abongwen .
i kom cawa abongwen yecu odangnge ki dwan malongo ni , “ eloi , eloi , lama cabaktani ? ” ma te lokke ni , “ lubangana , lubangana , itenya woko pingo ? ”
ka jo ma onongo gucung kunnu guwinyo lokke , ci guwacci , “ winyu ka en lwongo elia ca . ”
ci dano acel oringo , okwanyo amor , oluto i kongo vino mawacce , orwako i wi tal gayi , omiyo ki yecu ni omati , kun wacci , “ weku mono kong wanen ka elia bino ka kwanye woko ki i kom yatariya . ”
yecu dok odangnge ki dwan malongo , ka oto .
ci bongo kicika ma i ot pa lubanga ocako yec woko opokke dul aryo , oyec ki malo , nio kwede wa i tere piny .
ladit ma loyo askari , ma onongo ocung cok i nyime , ka oneno kit ma yecu oto kwede , owacci , “ adada , dano man onongo wod pa lubanga ! ”
dok onongo tye mon mogo ma gucung ki cen ka nenone ; onongo tye maliam lamagdala , ki maliam min yucepu matidine ki yoce , ki calume .
gubedo ka lubo kor yecu ki i galilaya , gubedo ka konye bene , dok onongo tye lwak mon mapol ma gubino kwede wa i jerucalem .
i kom nino me yubbe , en nino ma i nyim cabit , ka piny dong oyuto ,
yucepu me arimataya obino ; en yam dano madit ma lamemba me lukiko ma gipwoyo bene , en kikome obedo ka kuro ker pa lubanga . en odiyo cwinye , ci odonyo wa bot pilato , olego kom yecu .
pilato ouro ka dong otyeko to woko oyot kumeno ; ci olwongo ladit ma loyo askari , openye ka ce dong oto woko .
ka ladit ma loyo askari otyeko niango en , ci omiyo kom yecu bot yucepu .
yucepu owilo bongo camanini , ci okwanyo kom yecu woko ki i kom yatariya , oboyo ki bongo camanini , otero kome opyelo i lyel ma en okwinyo oroko i got , ci ocego wiye woko ki got ma oloro ki dog lyel .
maliam lamagdala ki min yoce guneno ka ma giyiko iye kome .
ka cabit dong okato , ci maliam lamagdala ki maliam min yakobo , ki calume guwilo angwece pi wot kwede ka wiro kom yecu .
i kom nino mukwongo me cabit mon gupuk odiko con ma ceng otuc , ci gucito i wi lyel .
gucako pennye kekengi ni , “ anga mono ma bidirowa got woko cen ki i dog lyel ? ”
ka gutingo wanggi ci guneno got meno dong gidiro woko cen ; onongo gotte dit twatwal .
ka gudonyo i lyel , ci guneno latin orobo mo ma oruko bongo matar , obedo kwede yo tung acuc ; gucako urone mada .
en owaco botgi ni , “ pe wubed ka urone ; wun wubeyenyo yecu me najaret ma giguro i kom yatariya-ni . en dong ocer woko , pe dong tye kany . kong wunen ka ma gipyelo iye kome .
ento wucit wutit ki lupwonnyene , ki bot petero bene ni , en dong tye ka wot me telo nyimwu wa i galilaya kuca ; wubineno kome kunnu , kit ma yam en otito botwu-ni . ”
ci mon gukatti woko ki i lyel , gucako ngwec ki myelkom pi lworo ma omakogi matek twatwal ; lworo ogengogi tito lokke ki ngatti mo . [
ka en dong ocer odiko con i nino mukwongo me cabit , okwongo nyutte bot maliam lamagdala , ma yam en oryemo cen abiro i kome-ni .
en otugi tero lok bot jo ma yam gibedo kwede , i kare ma gitye ki cola ki kumu-gu .
ka guwinyo ni en tye gire makwo , dok ni otyeko nyutte , kome onen bot maliam , pe guye lokke .
lacen yecu dok onyutte onen bot jo mukene i kit mapatte ; onen bot lupwonnye ma onongo gicito ka wot i kin gang .
gin dok gucito gutito bot jo mudong-ngi , gin bene dok pe guye lokgi .
ka lacen dok onyutte onen bot jone apar wiye acel ma onongo gitye i dog cam . ocako da i komgi pi kwero ye lok , ki pi tekcwinygi , pien gukwero ye lok pa jo ma dong guneno kome i kare ma ocer-ri .
ka dong owaco botgi ni , “ wucit i lobo ducu , wucitit iye lok me kwena maber bot ginaketa ducu .
dano ma oye , ce gibatija en , ci bilarre ; ento dano ma okwero ye aye kop biloyo en .
lanyut magi binen ki bot jo ma giye : gibiryemo cen pi lwongo nyinga , gibiloko ki leb manyen ,
gibimako wa twol-gu , dok ka gibimato gin ma neko dano , ci pe bitimogi marac ; gin bene gibiketo cinggi i kom lutwo ci gibicang ”
ka rwot yecu dong otyeko lok kwedgi , ci gitinge gitere woko malo i polo , ci ocako bedo piny ka nget lubanga atena i kabedo me deyo yo tung acucce .
ci lupwonnye gucito ka tito lok i kabedo ducu , kun rwot kikome bene tye ka tic kwedgi , kun moko lok ma gitito ki lanyutte . ]
jo mapol dong gutemo coyo lok i kom gin ma otimme i kinwa ,
macalo jo ma guneno ki wanggi nia i acakki , dok ma gudoko lutic me lok meno , gukwango botwa .
pi meno , ladit teopilo , ka dong angiyo gin ducu nia i acakki , an bene atamo ni bedo ber ka acoyo piri , kun aryeyo kikore ,
wek iniang ada me lok meno ma yam gipwonyi kwede .
i kare pa kerode kabaka me judaya , onongo tye ajwaka pa lubanga mo ma nyinge jekaria , me wang tic pa abia ; yam tye ki dakone ma i kin anyira pa aron , nyinge elicabet .
gin aryo ducu yam kitgi atir i nyim lubanga , kun gilubo cik pa rwot ducu labongo bal .
ento onongo gipe ki litino , pien elicabet yam lalur , gin aryo ducu onongo dong guti woko .
i kare ma jekaria tye ka tiyo tic me ajwaka i nyim lubanga , i kare me wang ticce ,
macalo kit pa ajwagi tye , kwir okwanye me donyo i ot pa rwot ka wango gitye woko ka lega i cawa me wango odok eceta .
lwak dano ducu onongo gitye woko ka lega i cawa me wango odok eceta
lamalaika pa rwot onen bote kun ocung yo tung lacuc i nget keno tyer me wango odok eceta .
ka jekaria onene , ci cwinye opoto , lworo omake .
ento lamalaika owacce ni , “ pe ilwor , jekaria , pien legani dong lubanga owinyo . dakoni elicabet binywalli latin laco , ibicako nyinge jon .
ibibedo ki yomcwiny , cwinyi bikwe , jo mapol cwinygi bibedo yom pi nywalle ;
pien en bibedo madit i nyim rwot . en pe bimato kongo vino kadi gin ma mero dano ; en bipong ki cwiny maleng , nia i i minne .
en bidwoko luicrael mapol bot rwot lubangagi ,
en bitelo nyime i cwiny ki tek pa elia , pi loko cwiny wegi litino i kom litinogi ; pi dwoko dano ma pe winyo cik i ryeko pa jo ma kitgi atir , dok me yubo pi rwot dano ma dong guyubbe ”
jekaria openyo lamalaika ni , “ abingeyo man ningning ? pien an dong ati woko , dakona bene dong oti . ”
lamalaika ogamo doge ni , “ an gabriel , acung i nyim lubanga ; giora ka lok kwedi , akelli kwena man maber .
winy ba , ibiling ma pe itwero lok , nio i nino meno ma lok man bitimme iye , pien pe iye lokka , ma bicobbe ka kare oromo . ”
lwak onongo gubedo ka kuro jekaria , guuro rune twatwal i ot pa lubanga .
ka jekaria okatti woko , onongo pe twero lok kwedgi , omiyo guniang ni oneno ginanyuta i ot pa lubanga macalo lek . en obedo ka gwelogi kun pe twero lok .
ka kare me ticce otum , ci odok i pacone .
ka kare okato manok , dakone elicabet ogamo ic . okanne kwede pi dwe abic , kun waco ni ,
“ rwot otimo kit meno i koma , i kare ma onena iye , me kwanyo lewic woko ki i koma i kin dano . ”
i dwe me abicel lubanga ooro lamalaika gabriel i gang mo i galilaya , ma nyinge najaret ,
bot nyako ma peya ongeyo laco , ma laco ma nyinge yucepu otongo keny i kome ; nyako meno nyinge maliam .
lamalaika obino bote , omote ni , “ itye ba , in ma gimiyi gum ! rwot tye kwedi !
ento maliam cwinye opoto pi lok man , obedo ka tamo te lok me mot man .
lamalaika owacce ni , ‘ pe ilwor , maliam pien ilimo pwoc ki bot lubanga .
nen , ibiyac , ibinywalo latin laco , ibicako nyinge yecu .
en bibedo dit , gibilwonge ni , wod pa en mamalo twal ; rwot lubanga bimiye komker pa kwarone daudi .
en biloyo jo me ot pa yakobo matwal ; kerre pe bigik . ’ ”
maliam openyo lamalaika ni , “ lok man bibedo ningning , ma kun an pe angene ki laco ? ”
lamalaika odokke iye ni , “ cwiny maleng bibino i komi , tek pa en mamalo twal biumi macalo tipo ; pi meno latin ma gibinywalo-ni gibilwonge maleng , wod pa lubanga .
nen , watti elicabet dong oyac i tiyone , binywalo latin laco ; en ma yam gilwongo ni lalur kombeddi dong tye ki ic me dwe abicel .
pien pe tye gin mo ma loyo lubanga . ”
maliam owaco ni , “ nen , an angeca pa rwot ; wek obed bota kit macalo iwaco . ” lacen lamalaika oa woko ki bote .
i kare meno maliam oa , ocito oyotoyot i lobo ma obedo gotgot i gang mo me juda ,
ci odonyo i ot pa jekaria , omoto elicabet .
ka elicabet owinyo mot pa maliam , ci latin otingnge ki i iye . elicabet opong ki cwiny maleng ,
odangnge ki dwan malongo ni , “ itye ki gum i kin mon , latin ma i ii bene tye ki gum !
lok man kono oa ki kwene , lutuwa , min rwoda me bino bota ?
pien nen , ka awinyo dwan me motti , latin ma i iya otingnge ki yomcwiny .
itye ki gum , in ngat ma oye , pien lok ma rwot otito boti bicobbe kakare . ”
maliam owaco ni , “ kwona pako rwot ,
cwinya yom i kom lubanga lalarra ,
pien oneno can pa angecane . nen , nia tin yalwak me kare ducu gibilwonga ni lagumkom ;
pien won twer ducu otima gin madit , nyinge bene leng .
kicane tye bot yalwak me kare ducu , i kom jo ducu ma gilwore .
otiyo tic matek ki bade , olalo luwakke i tam me cwinygi .
oreto luker ki i wi komkergi omiyo dito bot lucan .
jo ma kec nekogi omiyo giyeng ki gin maber , oryemo lulonyo gudok cen nono .
okonyo laticce icrael , opo pi timo kica ,
macalo oloko bot kwariwa , bot abraim ki bot likwaye matwal . ”
maliam ori bot elicabet dwe adek , ka lacen odok i pacone .
ka kare me nywal pa elicabet dong oromo , ci onywalo latin laco .
ka luwote ki wadine guwinyo ni rwot onyuto kicane madwong i kome kuman , cwinygi obedo yom kacel kwede .
i nino me aborone gubino ka liro latin . gumito cako nyinge ki nying wonne jekaria ,
ento minne ogamo ni , “ pe kit meno , gibilwonge ni jon . ”
gudokke iye ni , “ pe tye ngat mo ma nyinge calo meno i kin wadiwu ducu do . ”
gugwelo wonne ni en mito cako nyinge anga ?
en openyo pi got coc , ci ocoyo ni , “ nyinge jon . ” gin ducu guuro .
cutcut dog jekaria oyabbe , te lebe ogonnye , ci oloko kun pako lubanga .
lworo omako dano ducu ma bedo cok i ngetgi ; lok meno ducu oywek i lobo judaya ducu ma obedo gotgot .
dano ducu ma guwinyo gumako i cwinygi , kun giwaco ni , “ latin man kite bibedo ningning ? ” pien cing rwot tye kwede .
wonne jekaria opong ki cwiny maleng , oloko macalo lanebi ni ,
“ gipwo rwot lubanga pa icrael , pien dong olimo jone , okokogi .
otingo piwa lalar matek i ot pa laticce daudi ,
macalo yam oloko i dog lunebine maleng ma gubedo nia con ki con ,
me larowa ki bot lukworwa , ki i cing jo ducu ma kwerowa ;
pi timo kica bot kwariwa kun opo pi gicikkene maleng
ki kwong ma okwongo bot kwarowa abraim , ,
ni ebimiyowa watiyo bote labongo lworo , kun olarowa ki i cing lukworwa ,
kun waleng , dok kitwa atir i nyime pi nino me kwowa ducu .
in bene latin , gibilwongi lanebi pa en mamalo twal pien ibitelo nyim rwot pi yubo yone ,
kun imiyo ngec me lar bot rokke ma bino pi weko balgi ,
pi kica madwong pa lubangawa ma oweko piny oru piwa ki malo ,
me menyo jo ma bedo i piny macol ki i tipo me to , ki me tiro tyenwa i yo me kuc . ”
latin odongo , tek omedde i cwinye , obedo i tim nio i nino ma ginyute iye bot jo icrael .
i kare meno cik oa bot cecar augucito ni gico nying dano ducu ma i wi lobo .
man obedo coc mukwongo ma gicoyo , i kare ma kurenio loyo lobo ciria .
dano ducu gucito ka cone , ngat acel acel i ganggi .
yucepu bene oa ki i galilaya , ki i gang me najaret , ocito i judaya , i gang pa daudi ma gilwongo beterekem , pien en yam ngat acel i kin likwayo pa daudi ,
wek econe ki dakone maliam ma onongo otongo keny i kome , ma onongo oyac .
i kare ma gitye kunnu , kare me nywalle oromo .
onywalo latin kayone ma laco , oumo kome ki bongo , opyele kwede i weer pa dyang , pien onongo ot opong woko pigi i ot welo .
i lobo kunnu onongo tye iye lukwat ma gibedo i tim , kun gigwoko romigi dyewor .
cutcut lamalaika pa rwot oturo ki bino , ocung i kingi , deyo pa rwot oryeny orumogi , ci lworo omakogi matek .
lamalaika owaco botgi ni , “ pe wulwor , pien nen , akelliwu lok maber me yomcwiny ma bibedo bot dano ducu .
tin i gang pa daudi ginywalo piwu lalar , en kricito rwot .
man bibedo gin ma nyuto : wubinongo latin ma giumo ki bongo , ma gipyele , obuto i weer pa dyang . ”
oyotoyot lwak mony me polo onongo tye kacel ki lamalaika meno ; ci gipako lubanga kun giwaco ni ,
“ deyo obed bot lubanga malo i wi polo kuc obed i kin jo ma en pwoyo ! ”
ka dong lamalaika oa woko ki botgi , odok i polo , ci lukwat guloko kekengi ni , “ kong wacitu mono wa i beterekem , wek wacinenu gin man ma otimme , ma rwot otittiwa pire-ni . ”
gucito oyotoyot , gunongo maliam ki yucepu , ki latin lakere ma gipyelo i weer pa dyang .
ka guneno , gutito bot dano lok ma yam gitito botgi i kom latin meno ;
dano ducu ma guwinyo guuro lok ma lukwat gutito botgi .
ento maliam okano lok magi ducu , kun tamo ki i cwinye .
lukwat gudok kun gimiyo deyo bot lubanga , gipake pi gin ducu ma guwinyo , dok guneno , macalo yam gitito botgi .
ka nino aboro dong oromo me liro latin , gicako nyinge yecu , nying ma lamalaika yam ocako ka en pud peya tye i ic .
ka kare dong oromo me lonnyegi macalo cik pa moses tye , ci gutere i jerucalem wek gityere bot rwot ,
macalo gicoyo i cik pa rwot ni “ litino kayo ducu ma co gibilwongogi maleng bot rwot ” ,
dok wek gityer gitum , macalo gicoyo i cik pa rwot ni , “ amam aryo , nyo litino akuri aryo . ”
yam tye i jerucalem dano mo ma nyinge cimeon . en yam dano ma kite atir ma lworo lubanga , kun kuro kare ma gibikweyo iye cwiny jo icrael ; cwiny maleng onongo tye kwede .
cwiny maleng onongo otyeko nyuto bote ni , en pe bito ma peya oneno kricito pa rwot .
en obino i ot pa lubanga kun cwiny maleng aye tele . ka lunyodo gukelo latin yecu wek gitimme macalo kit me cik tye ,
cimeon otinge i bade , opwoyo lubanga kun waco ni ,
“ koni dong icik laticci , rwot , ocit ki kuc macalo yam iciko ;
pien wanga dong oneno larri
ma iyubo i nyim rok ducu ,
me bedo ceng ma yabo mung bot lurok , ki deyo pa joni icrael . ”
wonne ki minne guuro lok ma giwaco i kome .
cimeon olego gum i komgi , kun waco bot minne maliam ni , “ nen , latin man giketo wek luicrael mapol opoti , wek gua doki ki me bedo lanyut ma giyeto ,
dok bene pala lucwan bicobo cwinyi pil , wek tam ma i cwiny dano mapol oyabbe ka maleng . ”
yam tye lanebi mo ma dako , nyinge anna , nya pa panuel , pa jo acer . onongo dong oti twatwal , pien otyeko mwaka abiro bot cware cakke i kare ma en pud nyako ;
ka dong cware oto ori nio i mwaka pyeraboro wiye angwen me ditte . en yam pe a ki i ot pa lubanga , obedo ka woro lubanga kun ri kec dok lego dyewor ki dyeceng .
en obino i cawa-nu , opwoyo lubanga , otito pi latin-nu bot dano ducu ma yam kuro kare me koko jo jerucalem .
ka lunyodone dong gutyeko cobo lok ducu ma tye i cik pa rwot , ci gudok i galilaya , i ganggi najaret .
latin odongo odoko matek , kun opong ki ryeko ; cwiny lubanga obedo yom i kome .
lunyadone yam gicito i jerucalem mwaka ki mwaka pi nino madit me kato .
ka mwaka me ditte oromo apar wiye aryo , ci gucito kunnu macalo kit me nino madit tye .
ka nino madito dong otum , ma gidok paco , latin yecu odong woko i jerucalem . lunyodone onongo pe gingeyo ,
ento gutamo ni en tye i kin lwak . guwoto wot me nino acel , guyenye i kin lutugi ki i kin luwotgi ;
ka pe gunonge , ci gudok cen i jerucalem ka yenye .
ka nino adek okato , ci gunonge i ot pa lubanga ; obedo i kin lupwony , kun winyo pwonygi , dok penyogi .
dano ducu ma yam guwinye guuro niangnge , ki kit ma en dok kwede i peny .
ka lunyodone gunene , guuro ; minne openye ni , “ latinna , pingo itimowa kit man ? nen woru ki an wabedo ka yenyi kun wakumo . ”
en ogamo doggi ni , “ wuyenya pingo ? pe wungeyo ni myerona me bedo i ot pa abana ? ”
ento pe guniang lok ma en oloko botgi .
owoto kacel kwedgi , obino najaret , obedo kun winyogi ; minne okano lok meno ducu i cwinye .
yecu odongo kun medde i ryeko , dok kun medde ki nongo pwoc ki bot lubanga ki bot dano bene .
i mwaka me apar wiye abic me loc pa tiberio cecar , pilato onongo loyo judaya , kerode onongo loyo galilaya , ominne pilipo kono onongo loyo lobo ituria ki trakoniti , lucania onongo loyo abilene ,
anac ki kayapa aye onongo gin ajwagi madito pa lubanga . i kare meno lok pa lubanga obino bot jon wod pa jekaria i tim .
en owoto i lobo ducu ma cokcok ki judaya kun tito lok me kwenane ni , “ wungut , wek gibatijawu , ci lubanga biweko balwu , ”
macalo gicoyo i buk me lok pa lanebi icaya ni , “ dwan dano mo ma dangnge i tim ni , wuger yo pa rwot , wutir yone ocung atir .
lung ducu gibitoro woko , godi ki cere ducu gibidwokogi woko piny , ka ma ogonne gibitiro cung atir , dok yo ma obedo burbur gibipiro woko .
dano ducu gibineno kit ma lubanga olarowa kwede . ”
jon owaco bot lwak ma gubino bote pi batija ni , “ wun litino ororo , anga ma otito botwu ni wuring kiniga ma mito bino ?
dong wuti gin ma nyuto ni wungut i kom balwu , pe dok wucak tamo ni , ‘ watye ki kwarowa abraim ’ . kong wunen , awaco botwu ni , lubanga tye ki twero me miyo gweng magi olokke odok likwayo abraim .
kombeddi dong giketo latong woko i lwit yadi ; yat acel acel ma pe nyak nyige mabeco , gitongo gireto woko piny , ci gibolo woko i mac . ”
lwak gupenye ni , “ watim ango dong ? ”
en odok iye botgi ni , “ ngat ma tye ki kanyi aryo opok bot ngat ma pe kwede ; ngat ma tye ki cam otim kit meno bene . ”
lujog-mucoro bene gubino wek gibatijagi , gupenye ni , “ lapwony , wan kono watim ango ? ”
owaco botgi ni , “ pe wujog makato wel ma gicikowu . ”
askari bene gupenye ni , “ wan kono watim ango ” en owaco botgi ni , “ pe wuyak ngatti ki tek , pe wudot dano mo ki lok goba , wek mucarawu oromwu . ”
ka lwak gitye ka kuro , kun gipennye ki i cwinygi pi jon , ka kono en kricito ma lubanga oyero ,
jon odok iye botgi ni , “ an abatijawu ki pii , ento ngat ma kata ki tek tye ka bino , ma an pe amyero me gonyo warre . en bibatijawu ki cwiny maleng , dok ki mac .
oderone tye i cinge me pyeto bel ducu ma i larone , en bidilo belle i dero , ento cunge en biwango woko ki mac ma pe to . ”
jon otito lok me kwena maber bot lwak kun cuko cwinygi ki lok mukene mapol .
ento kerode rwot madit ma yam jon ojuko pi kerodia ci-ominne ,
otweyo jon i mabuc , opongo kwede wi balle mukene ducu .
ka dong obatija dano ducu , ma yecu bene dong gibatija , ma kun en tye ka lega ,
ci polo oyabbe , cwiny maleng olyanne piny macalo akuri i cal me kom , ci opye i kome . ci dwan ocako winnye ma a ki i polo kun wacci , “ in aye i woda ma amaro , ma cwinya yom i komi . ”
i kare ma yecu ocako ticce onongo dong tye ki mwaka ma mito romo pyeradek me ditte . yam en wod pa yucepu , macalo gitamo , ma en wod pa eli ,
wod pa matat , wod pa levi , wod pa melki , wod pa janai , wod pa yucepu ,
wod pa matatia , wod pa amoc , wod pa nakum , wod pa eceli , wod pa naggai ,
wod pa maat , wod pa yocek , wod pa yoda ,
wod pa yoanan , wod pa reca , wod pa jerubabel , wod pa cealtiel , wod pa neri ,
wod pa melki , wod pa addi , wod pa kocam , wod pa elmadam , wod pa er ,
wod pa yecu , wod pa eliejer , wod pa yorim , wod pa matat , wod pa levi ,
wod pa cimeon , wod pa juda , wod pa yucepu , wod pa yonam , wod pa eliakim ,
wod pa melea , wod pa menna , wod pa matata , wod pa natan , wod pa daudi ,
wod pa yece , wod pa obed , wod pa boaj , wod pa cala , wod pa nakucon ,
wod pa aminadab , wod pa admin , wod pa arni , wod pa kejeron , wod pa perej , wod pa juda ,
wod pa yakobo , wod pa icaka , wod pa abraim , wod pa tera , wod pa nakor ,
wod pa cerug , wod pa reu , wod pa peleg , wod pa eber , wod pa cela ,
wod pa kainan , wod pa arpakcad , wod pa cem , wod pa nua , wod pa lamek ,
wod pa metucela , wod pa enok , wod pa jared , wod pa maalalel , wod pa kainan ,
wod pa enoci , wod pa ceji , wod pa adam , wod pa lubanga .
yecu odwogo ki i jordan kun opong ki cwiny maleng , cutcut cwiny maleng otere wa i tim .
ci ori i tim pi nino pyerangwen , kun catan obedo ka bite . pe ocamo gin mo i kare meno ducu ; ka otum , ci kec oneke .
catan owacce ni , “ ka in i wod pa lubanga , wac ki got man olokke odok kwon . ”
ento yecu odok iye ni , “ yam gicoyo ni , ‘ dano pe bibedo kwo ki kwon keken . ’ ”
catan dok otere malo , onyutte ker ducu ma i wi lobo i kine me kare matidi mo ,
owacce ni , “ abimiyi twer man ducu ki deyo man ducu , pien gityeko miyo bota , atwero miyo bot ngat ma an amito .
pi meno , ka iwora , ci jami magi ducu bibedo meri . ”
yecu odokke iye ni , “ yam gicoyo ni , ‘ wor rwot lubangani , dok bene iti pire keken . ’ ”
dok otere i jerucalem , ci ocibe ocung i wi labila ot pa lubanga , ci owacce ni , “ ka in i wod pa lubanga , a ki malo kany ipot piny ,
pien yam bene gicoyo ni , ‘ en biciko lumalaikane piri , wek gugwoki , ’
dok bene ni , ‘ gibijoli ki cinggi , wek pe iyok tyeni i kom got . ’ ”
yecu dok ogamo doge owacce ni , “ yam giwaco ni , ‘ pe item i rwot lubangani . ’ ”
ka catan dong otyeko bite , ci oweke kun kuro kare maber .
yecu odwogo i galilaya pi tek pa cwiny maleng ; pire oywek i lobo ducu ma orumo kunnu .
opwonyo i kacokkegi , dano ducu guketo deyo i kome .
obino i najaret ka ma yam odongo iye , odonyo i kacokke i ceng cabit , kit macalo kite onongo tye . oa malo ka kwan ;
gimiye buk pa lanebi icaya . oyabo buk , oyenyo ka ma gicoyo ni .
“ cwiny pa rwot tye i koma , pien dong owira woko ki moo wek atit lok me kwena maber bot lucan . oora me tito bot jo ma tye i opii ni gibigonyogi , ki bot jo ma wanggi oto ni gibiyabo wanggi , ki me gonyo jo ma giunogi wek gucit ki kuc ,
dok pi tito pi mwaka ma rwot binyuto iye berre bot dano . ”
ci odolo buk , odwoko bot latic , obedo piny ka tito lok ; dano ducu ma i kacokke guciko wanggi i kome .
ocako tito botgi ni , “ tin ginacoya man ocobo kakare kun wuwinyo ki itwu . ”
dano ducu guloko lok maber i kome , kun giuro lok me kica ma oa ki i doge . gupenyo ni , “ man pe wod pa yucepu ”
en ogamo doggi ni , “ angeyo atir ni wubibolo carolok man i koma , ni , ‘ daktar , cangnge keni , tic ma yam wawinyo itiyo i kapernaum , ti kany bene i pacowa kikome . ’ ”
dok omedde kwede ni , “ ada awacciwu ni , lanebi mo pe ma gijole i lobo tugi .
ento atito botwu atir ni , i lobo icrael i kare pa elia yam tye iye mon mapol ma coggi oto , ka kot okwero cwer pi mwaka adek ki dwe abicel , ci kec laparanat opoto i lobo meno ducu ;
ento lubanga pe ocwalo elia bot ngat mo i kingi , kono bot da to mo ma i carepat i lobo cidon .
dok i lobo icrael i kare pa lanebi elica onongo yam tye iye ludobo mapol ; ento pe gilonyo mo i kingi , kono naaman laciria keken . ”
ka dano ducu ma i kacokke guwinyo lok man , kiniga omakogi matek .
gutwarre malo , gutere woko ki i gang , gukele i wi got ma gigero ganggi i wiye wek gicore piny .
ento yecu opucce woko ki i dyegi , ci ocito gire .
yecu ocito i kapernaum ma en gang ma i galilaya . obedo ka pwonyogi i ceng cabit ;
guuro pwonnye , pien oloko ki twero .
i kacokke onongo tye iye dano ma tye ki cen marac ; odangnge ki dwan malongo ni ,
“ ilaro gin ango kwedwa kaa , in yecu lanajaret ? dong ibino ka tyekowa bo ? an angeyi , in i ngat maleng pa lubanga . ”
ento yecu ojuke kun wacce ni , “ ling mot , a woko ki i kome ! ” cen orete piny i nyimgi , ci oa woko ki i kome kun pe otime marac .
dano ducu guuro , kun gipenye kekengi ni , “ man lok ango ? pien en ciko cen maraco ki twero ki tek , ci gia woko . ”
pire oywek i kabedo ducu ma orumo kunnu .
yecu oa okato woko ki i kacokke , odonyo i ot pa cimon . maro cimon onongo tye ki two lyeto ma obwoye matek ; gubako doggi bote pire .
yecu ocung ka ngete , ojuko lyeto , ci two ocang woko ki i kome ; cutcut oa malo , ocako gwokogi .
ka ceng dong mito poto , dano ducu ma tye ki lutwo , ma twogi patpat , gukelogi bote . oketo cinge i kom ngat acel acel ki i kingi ocangogi .
cen maraco bene oa ki i kom jo mapol , kun gidangnge ni , “ in i wod pa lubanga ! ” ento yecu ojukogi , pe oye cen mo oloko , pien gingeye , ni en kricito ma lubanga oyero .
ka piny oru , yecu ocito i kabedo mo ma dano pe iye . ento lwak gubedo ka yenye , ci gubino bote , gutemo juke wek pe oa ki botgi .
ento en owaco botgi ni , “ myero atit lok me kwena maber me ker pa lubanga i gang mukene bene , pien giora pi lok man . ”
en obedo ka tito lok i kacokke me judaya .
i kare ma gudiyo yecu cok pi winyo lok pa lubanga , onongo ocung i dog nam genecaret .
onongo yeya aryo i dog nam ; lumak-rec onongo gua woko ki i igi , gitye ka lwoko obwogi .
oito i yeya acel ma onongo pa cimon , olege ni kong okwang manok i nam . en obedo piny , opwonyo lwak kun tye i yeya .
ka dong otyeko lok , ci owaco bot cimon ni , “ kwang icit i kut , wubol obwowu wumak rec . ”
cimon odokke iye ni , “ ladit , wayelle dyewor benebene , pe wamako gin mo . ento pi lokki abibolo obwo . ”
ka gutimo kit meno , ci gumako lwak rec mapol ata , obwogi ocako cot .
ci gugwelo lutic wadgi ma i yeya mukene ni gubin gukonygi . gubino guloko rec i yeya aryo ducu gupong woko , omiyo gucako mwony .
ka cimon petero oneno , opoto piny i cong yecu , owaco ni , “ rwot , cit giri , iweko , pien an labalo . ”
pien en ki dano ducu ma tye kwede guuro pi rec ma gumako .
yakobo ki jon litino pa jebedayo , ma gin yam ribbe ki cimon i dog tic , bene guuro . yecu owaco bot cimon ni , “ pe ilwor ; cakke koni ibimako dano . ”
ka dong gukelo yeyagi i wi tera , guweko gipinygi ducu gulube .
ka yam tye i gang mo , dano mo obino ma dobo orwato i kome . ka oneno yecu , ci oryebbe piny olege ni , “ ladit , ka imito , itwero lonya . ”
yecu oryeyo cinge ogudo kome , kun wacce ni , “ amito ; komi olony . ” cutcut dobo ocang ki i kome .
yecu ocike ni pe myero otit bot dano mo ; ento ni , “ cit , inyutte keni bot ajwaka pa lubanga , imi gityer pi komi ma dong ocang-ngi , kit ma yam moses ociko , wek obed lanyut botgi . ”
ento pire oywek matek makato , lwak mapol ocokke ka winye dok wek ocanggi ki i kom twogi .
ento yecu yam lwitte kare ki kare cito ka lega i tim .
i nino mo acel onongo yecu tye ka pwony , kun luparicayo ki lupwony-cik ma gua ki i kin gangi ducu me galilaya ki judaya ki jerucalem gubedo kunnu ; tek pa rwot me cango dano onongo tye i kome .
cutcut dano gukelo bote lagoro mo ma twoyo two akweya kom , ma obuto i wi kitara . guyenyo yo me tere i ot wek gikete i nyim yecu ;
ento ka pe gunongo yo , pi pol pa lwak , guito i wi ot , gucwale ki kitarane ki i kin mategula i dye ot i nyim yecu .
ka yecu oneno niyegi , ci owaco ni , “ in ba , balli dong giweko woko . ”
lupwony-cik ki luparicayo gucako pennye kekengi , kun giwaco ni , “ man anga ma loko lok me yeto lubanga-ni ? anga ma twero weko bal , kono lubanga keken ? ”
ka yecu oniang penygi , ci odok iye botgi ni , “ pingo wutye ka pennye i cwinywu ?
mene ma yot , me waco ni , ‘ balli dong giweko , ’ nyo ni , ‘ a , iwoti ’ ?
ento meno wek munge ni wod pa dano tye ki twero me weko bal i wi lobo ” ci ociko lagoro ni , “ awacci ni , a , ikwany kitarani , idok paco . ”
cutcut oa malo ocung i nyimgi , okwanyo gin ma onongo obuto iye odok paco kun pako lubanga .
dano ducu guuro matek twatwal , gupako lubanga . lworo omakogi , guwaco ni , “ waneno gin me aura tin . ”
ka man otum , ci yecu okato woko , oneno lajog-mucoro mo ma nyinge levi , kun obedo piny i ka jogo mucoro ; ci owacce ni , “ luba . ”
levi oweko jamine ducu , oa olubo kore .
levi otedo karama madit i ode pi yecu , lwak lujog-mucoro mapol ki jo mukene gubedo piny i dog cam kacel kwedgi .
luparicayo ki lupwony-cik gungur i kom lupwonnyene , kun gipenyo ni , “ pingo wucamo dok wumato kacel ki lujog-mucoro ki lubalo ? ”
yecu odok iye botgi ni , “ jo ma komgi yot pe gimito daktar ; ento jo ma komgi lit aye mito .
an pe abino ka lwongo jo ma kitgi atir , ento lubalo , wek gunguti . ”
guwacce ni , “ lupwonnye pa jon giri kec kare ki kare , dok gilego bene , ki pa luparicayo bene kit meno , ento lupwonnyeni gicamo dok gimato do . ”
yecu openyogi ni , “ wutwero miyo luwot lanyom ri kec ma kun lanyom tye kwedgi ?
ento kare bibino ma ka gikwanyo lanyom woko ki botgi , ka dong gibiri kec i kare meno . ”
dok obolo botgi carolok ni , “ pe tye ngatti mo ma yeco kiraka ki i kom ginaruka manyenne woko , ci dabo i kom ginaruka muti ; ka otimo kit meno , ci biyeco manyen-ni woko , dok kiraka ma i kom manyen-ni pe birwatte ki muti-ni .
dok pe tye ngatti mo ma piko kongo vino manyen i kicaa macon ; ka opiko , ci kongo vino biyeco kicaa woko , kicaa bene biballe .
ento kongo vino manyen myero gipik i kicaa manyen bene .
pe tye ngat mo ma ka omato kongo vino macon ci dok mito manyenne , pien wacci , ‘ macon-ni mit . ’ ”
i kare meno yecu owoto kun ngolo ki i poto i ceng cabit . lupwonnyene gurito wit bel , gutinyo i cinggi , gumwodo .
ento jo mogo i kin luparicayo gupenyogi ni , “ pingo wutimo gin ma cik okwero ni pe giti i ceng cabit ? ”
yecu odok iye botgi ni , “ wun pe wukwano gin ma nene daudi otiyo ce ? ka nene kec oneke , en ki jo ma onongo gitye kacel kwede ,
en odonyo i ot pa lubanga , ocamo mugati ma giketo i nyim lubanga , ma yam cik okwero ni dano mo pe ocam , kono ajwagi pa lubanga keken , dok omiyo bot jo ma onongo en tye kwede . ”
owaco botgi ni , “ wod pa dano aye rwot me cabit . ”
i cabit mukene yecu odonyo i kacokke , opwonyo ; onongo tye iye dano mo ma bade malacuc otal .
lupwony-cik ki luparicayo gukiye ka en bicange i ceng cabit , wek giyeny yo me kelo kop i kome .
ento yecu ongeyo tamgi woko , owaco bot labade otal ni , “ bin icung kany . ” oa , ocung kunnu .
yecu owaco botgi ni , “ apenyowu ni , i ceng cabit cik ye ni gitim iye gin maber , nyo gin marac , gilaro iye kwo nyo gineko woko ? ”
olworo wange i komgi ducu , owaco bot dano-nu ni , “ rye badi . ” ci labade otal oryweyo bade , ci bade ocang .
ento kiniga omakogi matek , guporo lok i kingi kekengi , gin ma myero gitim i kom yecu .
i kare meno yecu ocito i kin godi ka lega ; obedo ka lego lubanga dyewor benebene .
ka piny oru , olwongo lupwonnyene bote , oyero jo apar wiye aryo ki i kingi , omiyogi nying ni gin lukwena ; gin ene :
cimon ma en ocako nyinge ni petero , ki anderiya ominne , yakobo ki jon , pilipo ki bartolomayo ,
matayo ki tomaci , yakobo wod pa alipayo , cimon ma gilwongo ni dano ma mito locken ,
juda wod pa yakobo , ki juda me keriot , ma yam olokke odobe .
olor kwedgi piny , ci ocung ka ma olanne . lwak ki lupwonnyene mapol onongo gitye kunnu , ki lwak dano mapol ma gua ki i judaya ki i jerucalem ki i dog nam me turo ki cidon ma gubino pi winyo pwonnye , dok wek ocanggi i kom twogi ;
jo ma cen maraco yelogi gucang bene .
lwak ducu gubedo ka yenyo yo me gudo kome , pien tek onongo a ki i kome ci cangogi ducu .
otingo wange bot lupwonnyene , owaco botgi ni , “ wutye ki gum , pien ker pa lubanga mewu .
“ wutye ki gum , wun jo ma kec nekowu koni , pien wubiyeng . “ wutye ki gum , wun jo ma wukok koni , pien wubinyero .
“ wutye ki gum ka dano dagwu , ka ce gityemowu woko ki i kingi , ka gingalowu , ka gicayo nyingwu ni rac , pi wod pa dano !
cwinywu obed yom i nino meno , kun wupye ki yomcwiny , pien bakacic ma gibimiyowu me pwoc dit , tye i polo ; pien kwarigi yam gutimo lunebi kit meno .
“ ento wubineno can , wun lulonyo pien dong wutyeko gamo gin maber me kweyo cwinywu .
“ wubineno can , wun jo ma yeng koni , pien kec binekowu . “ wubineno can , wun jo ma nyero koni , pien wubikumo , wubikok .
“ wubineno can , ka dano ducu pwoyowu , pien kwarigi yam gupwoyo lunebi ma lugoba kit meno .
“ ento wun jo ma winyo , awaco botwu ni , wumar lukworwu , wutim ber bot jo ma dagwu .
wulam gum i kom jo ma cenowu , wuleg pi jo ma nywarowu .
ngat ma owongo lemi tungcel , lokke tungcel bene ; ngat ma omayo kanyini , pe itwonne koti bene .
mi bot dano ducu ma legi ; ngat ma omayo jami ni , pe ipenygi doki ki bote .
kit ma wumito dano gutimwu , wun bene wutimgi kumeno
“ ka wumaro dano ma marowu , pwoc ango ma wulimo iye ? pien lubalo bene maro jo ma marogi .
ka wumito ber bot dano ma timowu ber , pwoc ango ma wubilimo iye ? pien lubalo bene gimito kit meno .
dok ka wumiyo banya bot dano ma wugeno ni gitwero culowu , pwoc ango ma wulimo iye ? lubalo bene miyo banya bot lubalo wek giculgi marom .
ento wumar lukworwu , wutim ber , wumi banya , kun pe wugeno ni gibiculowu , ci mot me pwoyowu bibedo madwong , dok wubibedo litino pa en mamalo twal ; pien en timo ber bot jo ma pe pwoye ki bot jo maraco .
wubed lukica macalo wunwu lakica .
“ pe wungol kop i kom jo mukene , wek wun bene pe gibingol kop i komwu ; pe wungol kop olo jo mukene , wun bene pe gibingolo kop loyowu . wutim kica bot dano pi balgi , ci wun bene gibiweko balwu .
wumi , gibimiyowu . gibimiyowu gin ma gipimo maber i korwu , ma gidilo , ma giyengo , ma o . pien kit gin ma wupimo kwede jami en aye bene gibipimo kwede jami botwu . ”
yecu obolo botgi carolok . owacci , “ latowang twero peyo latowang lawote gin aryo ducu pe gibipoto woko i bur ?
lapwonnye pe dit kato dano ma pwonye ; ento dano ducu ka dong gipwonyogi maber , gibidoko macalo lapwonygi .
pingo ineno cung kal ma tye i wang omeru , ento dul yat ma tye i wangi in kikomi pe ineno .
nyo itwero waco bot omeru ningning ni , ‘ omera , wek akwany cung kal ma tye i wangi-ni woko , ’ kun in kikomi pe ineno dul yat ma tye i wangi in lagoba , kong ikwong kwanyo dul yat ma tye i wangi-ni woko , ci miyo dong ineno piny maber me kwanyo cung kal ma tye i wang omeru ca .
“ pien pe tye yat maber ma twero nyako nyige maraco ; ki yat marac bene pe twero nyako nyige mabeco ;
yat acel acel gingeyo pi nyige . pe gipwono olam ki i kom oryang , dok bene pe gipwono olok ki i kom ocok .
dano maber kwanyo gin maber i kin jami mabeco ma en okano i cwinye , dano marac kwanyo gin marac ma i kin jami maraco ma en okano , pien dog dano loko gin ma opong i cwinye .
“ pingo wulwonga ni , ‘ rwot , rwot , ’ kun pe wutiyo gin ma acikowu ?
dano ducu ma bino bota ma winyo lokka , dok tiyo , abinyuto botwu ngat ma en cal kwede .
rom ki dano ma ogero ot ma okwinyo matut , ma ocibo guti i kom pata got ; ka pii opong , ci kulu ocorre i kom ot , ento pe otwero yengone , pien bigero maber .
ento dano ma winyo lokka kun pe tiyo , rom ki dano ma ogero ot i ngom labongo guti ; ka kulu omol ki tek i kome , oyotoyot opoto , ogannye woko piny lirubuku . ”
ka yecu dong otyeko lokke ducu kun dano giwinyo , ci odonyo i kapernaum .
ladit mo ma laroma ma loyo askari miya yam tye ki laticce ma en maro twatwal , ma kome lit , cok to .
ka en owinyo pi yecu , ci ooro ludongo pa lujudaya bote kun lege ni obin ocang laticce .
ka gubino bot yecu , gubako doggi bote ki cwinygi ducu kun giwaco ni , “ en ber , myero itimme man ,
pien maro rokwa , en aye ogero kacokkewa . ”
yecu ocito kacel kwedgi . ka dong oo cok ki gang , ladit ma loyo askari ooro lureme bote , kun wacce ni , “ ladit , pe icanne , pien an pe amyero me wek ibin idony i oda ,
en aye gin mumiyo atamo ni , kadi an bene pe aromo bino boti . ento wac lok awaca keken ci laticca bicang .
pien an bene a dano ma giloya aloya i dog tic , atye ki askari bene ma an aloyogi . ka awaco bot askari mo acel ni , ‘ citi , ’ ci cito , dok ka awaco bot ngat mukene ni , ‘ bin ’ , ci bino dok ka awaco bene bot laticca ni , ‘ tim man , ’ ci timo . ”
yecu ka owinyo man , ci ouro twatwal , olokke bot lwak ma lube , owaco botgi ni , “ atito botwu ni , peya anongo niye ma rom ki man , kadi i icrael . ”
ka luor dong gudok paco , gunongo latic dong kome yot .
ka kare okato manok , ocito i gang ma gilwongo nain ; lupwonnyene ki lwak madwong guwoto kacel kwede .
ka dong onyiko cok ki dogcel me gang , nen , gitye ka lebo dano muto , latin ma minne onongo onywale en kene , minne yam da-to . lwak dano ma gua ki i gang onongo gitye kacel kwede .
ka rwot onene , kica omake i kome , owacce ni , “ wek koko obedi . ”
en obino ogudo kitara , ci jo ma gitye ka lebo lato gucung mot . yecu owaco ni , “ awobi , awacci , a malo . ”
dano ma oto-ni oa , obedo , ocako lok . yecu omiye bot minne .
lworo omakogi ducu , gupako lubanga kun giwaco ni , “ lanebi madit dong onen i kinwa ! ” dok ni , “ lubanga dong olimo jone ! ”
lok man ma en otiyo-ni oywek i lobo judaya ducu ki i lobo ducu ma orumo .
lupwonnye pa jon gutito lok magi ducu bote .
jon olwongo jo aryo ki i kin lupwonnyene oorogi bot rwot ka penye ni , “ in aye ngat ma myero obin-ni , nyo dok wakur ngat mukene ? ”
ka jo-nu gubino bot yecu , guwacce , ni , “ jon oorowa boti , kun penyo ni , ‘ in aye i ngat ma myero obin-ni , nyo dok wakur ngat mukene ? ’ ”
i kare meno onongo yecu ocango lutwo mapol ma gitye ki arem ki cen maraco , omiyo lutowang mapol guneno piny .
yecu odok iye botgi ni , “ wucitit bot jon gin ma wuneno ki ma wuwinyo ; lutowang guneno piny , lungolo guwoto , ludobo gilonyogi , ludingit guwinyo lok , ki jo muto gicerogi woko , ki lucan bene gitito botgi lok me kwena maber .
dano ma tamme pe oballe i koma tye ki gum . ”
ka dong lukwena pa jon gudok , yecu ocako lok ki lwak i kom jon ni , “ onongo wucito i tim ka neno gin ango ? onongo wucito ka neno lagada ma yamo obedo ka yengone ?
onongo wucito kunnu kono ka neno gin ango ? wucito ka neno dano ma oruko bongngi mabeco ? nen , jo ma ruko bongngi me deyo , dok ma bedo ki jami me wel , gibedo i gang kal pa luker .
dong onongo wucito kunnu ka neno gin ango ? wucito ka neno lanebi mo ? iyo , awaco botwu ni ngat madit makato lanebi .
man aye ngat ma yam gicoyo lok i kome ni , ‘ nen , acwalo lakwenana otelo nyimi , ma bigero yoni ma peya in ibino . ’
awaco botwu ni , pe tye dano mo ki i kin jo ma mon onywalogi ma kato jon ki dit ; ento ngat matidi twatwal i ker pa lubanga aye kate . ”
ka guwinyo lok man , lwak ducu wa lujog-mucoro guye ni lubanga oporre , pien yam gibatijagi ki batija pa jon ,
ento luparicayo ki lupwony-cik gukwero gin ma lubanga oyubo pigi , pien nene pe gulimo batija ki bot jon .
yecu dok owacci , “ dong abiporo jo me kare man ki gin ango ? gin calo ango ?
girom ki litino ma gibedo i cuk ma gilwongo litino wadigi kun giwaco ni , ‘ yam wakuto nyamulere botwu wun pe wumyelo ; wawero wer lyel , wun pe wukok . ’
pien jon labatija dong obino kun pe camo kwon , pe mato kong vino bene wun wuwaco ni , ‘ en tye ki cen marac . ’
wod pa dano dok obino kun camo dok mato bene , wun wuwaco ni , ‘ nen , dano ma owor ki lameno , larem lujogmucoro ki lubalo . ’
ento ryeko pa lubanga oloyo kop pi litinone ducu . ”
ngat acel i kin luparicayo olwonge ka cam bote ; yecu ocito i ot pa laparicayo ci obedo piny i dog cam .
nen , tye dako mo ma labalo i gang meno . ka ongeyo ni yecu tye ka cam i ot pa laparicayo , ci okelo adomo moo ma ngwece kur .
ocung i nge yecu tung tyene kun kok , pig wange oton i tyen yecu , obedo ka jwayo ki yer wiye kun noto tyene , owiro ki moo .
ka laparicayo ma onongo olwonge-ni oneno , oloko i iye kekene ni , “ kono dano man lanebi , kono oniang i kom dako ma ogude-ni , ki kite , ni en labalo . ”
yecu odokke iye ni , “ cimon , atye ki lok mo ma amito awacci . ” cimon ogamo ni , “ wacca , lapwony . ”
yecu ogamo ni , “ ngat mo ma lami-banya yam tye ki dano aryo ma gucamo banya bote . ngat acel onongo tye ki banya me ciling miya abic , ngat mukene pyerabic .
ka culone oloyogi , otimo kica botgi gin aryo ducu . mene i kingi ma bimare makato ? ”
cimon odokke iye ni , “ atamo ni en ma gitimo kica pi wel banya madwong-ngi . ” ogamo ni , “ ingolo kakare . ”
olokke bot dako , openyo cimon ni , “ ineno dako man ? adonyo i odi , pe imiya pii me lwoko tyena , ento en otono pig wange i tyena , ojwayo ki yer wiye .
in pe imota kun inoto lema , ento cakke i kare ma adonyo i ot , en pe oweko noto tyena .
in pe iwiro wiya ki moo , ento en owiro tyena ki moo ma ngwece kur .
pi meno atitti ni , dong giweko balle mapol-gu ducu , kit ma marre madwong-ngi nyuto-ni ; ento ngat ma giweko balle manok , marre nok .
owaco bot dako ni , ‘ balli dong giweko . ’ ”
jo ma onongo tye i dog cam gucako lok i kingi kekengi ni , “ man anga , ma weko bal-li ? ”
owaco bot dako ni , “ niyeni olari ; wot dong giri ki kuc . ”
ka kare okato manok , yecu owoto i kin gangi madongo ki matino kun tito dok nyuto lok me kwena maber i kom ker pa lubanga . jone apar wiye aryo onongo tye kwede ,
kacel ki mon mogo ma yam en ocangogi i kom cen maraco ki i kom two ; maliam ma gilwongo ni maliam me magdala , ma cen maraco abiro yam oa woko ki i kome ,
joana dako pa kuja , lagwok-lim pa kerode , cucana , ki mon mukene mapol , ma yam gikonye ki limgi .
ka lwak mapol gucokke kacel , kun dano gubino bote ma gia ki i gangi mapol , yecu oloko i carolok ni ,
“ lacoc ocito ka coyo kodine . ka kun coyo , ci kodi mogo okir i nget yo , dano gunyono , winyo me polo gubino gucamo woko .
kodi mukene okir i kom pata ; ka odongo , otwo woko , pien pii pe i tere .
kodi mukene okir i kin okuto ; okuto odongo kacel kwede , odiye .
kodi mukene okir i ngom maber , ci odongo , guceko ma dodo tyen miya . ” ka dong oloko lok man , ci odangnge owaco ni , “ ngat ma tye ki it me winyone , owiny . ”
ka lupwonnyene gupenye te lok me carolok man ,
ci en ogamo ni , “ wun gimiyowu me ngeyo mung me ker pa lubanga ; ento jo mukene gimiyogi i carolok wek ka gineno , pe gunen , dok ka giwinyo , pe guniang tere .
“ carolok-ki tere ene : kodi aye lok pa lubanga .
gin ma i nget yo gin aye jo ma winyo ; lacen catan bino , kwanyo lok ki i cwinygi woko , wek pe guye , pe gularre .
gin ma i kom pata aye jo ma winyo , ci gigamo lok ki yomcwiny ; ento pe gitye ki cwitgi , giye pi kare manok , ento i kare me omo cwiny gipoto woko .
gin ma okir i kin okuto , gin aye jo ma winyo , ento ka kare okato , ci tam mapol , ki lim , ki yomcwiny me kwo man diyogi , nyiggi pe cek maber .
gin ma i ngom maber , gin aye jo ma ka guwinyo lok , ci gimako matek ki cwiny ma genne ki maber , ginyak nyiggi kun gidiyo cwinygi .
“ pe tye ngat mo ma cwinyo tara , ci dok umo woko ki aduku , nyo keto i te kitanda , ento keto i wi okar , wek jo ma bino i ot gunen mac .
pien pe tye gin mo ma gikano ma pe binen ka maleng , dok pe tye gin mo ma giumo ma pe gibingeyo , dok ma pe gibiyabo ka maleng .
pi meno wugwokke kit ma wuwinyo ki lok ; pien ngat ma mere tye gibimedde , ngat ma mere pe , gibikwanyo woko ki bote kadi wa gin ma en tamo ni etye kwede . ”
minne ki omegine gubino , ento onongo pe gitwero o bote pi lwak .
gititte ni , “ meni ki omegini gitye gucung woko , gimito neni . ”
ento yecu odok iye botgi ni , “ maa ki omegina gin aye jo ma winyo lok pa lubanga , dok gitiyo . ”
i nino mo acel yecu odonyo i yeya kacel ki lupwonnyene , owaco botgi ni , “ wakatu wacitu loka nam tung ca . ” gucako wot ;
i kare ma gitye ka wot ki yeya , yecu onino woko . yamo okodo matek i dye nam , pii ocako pong i yeya , onongo gitye marac !
guwoto , gucoye kun giwaco ni , “ ladit , wato woko do ! ” yecu oco , ci ojuko yamo , ki pii ma onongo twagge ; opye mot , ki nam oling .
openyogi ni , “ niyewu tye kwene ? ” lworo omakogi , guuro kun gupennye kekengi ni , “ man anga kono kaa , ma ciko yamo ki pii , ci giwinye-ni ? ”
gubino i lobo pa lugeraca , ma okemme ki galilaya .
ka yecu okato i wi tera , ci dano mo me gang meno ma tye ki cen obino bote . dano-nu onongo ori pi kare malac ma pe ruko bongo , pe bedo i ot bene , ento bedo mere i kin lyel keken .
ka oneno yecu , ci odangnge oryebbe i nyime , owaco ki dwan malongo ni , “ ilaro ango kweda , yecu , wod pa lubanga mamalo twal ? abako doga boti , pe iyela . ”
pien onongo yecu ociko cen marac ni oa woko ki i kom dano-nu . pien tyen mapol dwogo i kome . onongo gigwoke agwoka kun gitweye ki nyor ki nyonyo , ento yam turo gin ma gitweye kwede woko , cen ryeme , tere i tim .
yecu openye ni , “ nyingi anga ? ” ogamo ni , “ legion ” ; pien cen mapol onongo tye i kome .
cen gubako doggi bote ni pe ocikgi ni gicit i bur .
lwak opego mapol onongo gitye ka cam i kor got kunnu . cen gubako doggi bote ni owek gidony i opego .
cen gua ki i kom dano-nu , gudonyo i opego , lwak opego gutwarre ki ngwec nia ki i kor got malo , ci gumwony woko i nam .
ka lukwat guneno gin ma otimme , ci guringo , gutero lokke i gang madit ki i kin paco .
dano gucito ka neno gin ma otimme , gubino bot yecu , gunongo dano ma cen oa ki i kome-ni obedo ka tyen yecu , oruko bongo , odoko dano ; lworo omakogi .
jo ma guneno lok man gutito botgi kit ma dano meno ma yam tye ki cen ocang kwede .
jo ducu ma gibedo i lobo pa lugeraca ma orumo kunnu gulego yecu ni myero oa woko ki botgi , pien onongo lworo omakogi matek ; omiyo yecu odonyo i yeya , odok cen .
dano ma cen oa ki i komeni obako doge bot yecu ni myero ebed bote ; ento yecu ocwale kun cike ni ,
“ dok i paconi , icitit gin madit ma lubanga otimo i komi . ” ocito otito i kin ganga meno ducu lok madit ma yecu otimo i kome .
ka yecu odwogo , lwak gujole ki yomcwiny , pien onongo gin ducu gitye ka kure .
dano mo obino , nyinge yairo , ma onongo ladit me kacokke . oryebbe piny ka tyen yecu , obako doge bote ni obin i ode ,
pien onongo yam tye ki nyare ma onywalo acel keken ma onongo dong cok to ; mwaka me ditte mito romo apar wiye aryo . i kare ma yecu tye ka wot , lwak odiye .
dako mo onongo tye kunnu ma yam onongo twoyo two agobi pi mwaka apar wiye aryo , ma dong obalo limme ducu bot daktar , ento pe otwero cang .
obino cok i nge yecu , ci ogudo dog ginarukane ; cutcut remo ma cwer ocok woko .
yecu openyo ni , “ anga ma oguda-ni ? ” ka dano ducu gukwero woko , ci petero ki jo ma tye kacel kwede , gugamo ni , “ ladit , lwak orumi dyere , gidine i komi . ”
ento yecu owaco ni , “ ngat mo oguda gire , pien awinyo tek oa woko ki i koma . ”
dako-nu oneno ni pe etwero kanne , ci obino kun kome myel , oryebbe i nyime , otito i nyim lwak ducu gin ma omiyo egude , ki kit ma ecang kwede oyotoyot .
yecu owacce ni , “ nyara , niyeni ocangi ; wot ki kuc . ”
i kare ma yecu pud tye ka lok , dano mo obino ma oa ki i gang pa ladit me kacokke , owaco ni , “ nyari dong oto woko , pe dong iyel lapwony . ”
ento ka yecu owinyo , owacce ni , “ pe ilwor , ye ayeya keken , ci en bicang . ”
ka obino i ot , pe oye ni dano mo odony kwede i ot , kono petero ki jon , ki yakobo , ki won latin ki minne keken .
dano ducu onongo gitye ka koko kun gikumo pire ; ento yecu owaco ni , “ wuwek koko obedi ; pien nyako-ni pe oto , ento onino anina . ”
gunyere matek , pien gingeyo ni nyako-ni oto woko .
en omako bad latin , olwonge , owacce ni , “ nyako , a malo . ”
ci cwinye odwogo , oa malo oyotoyot , yecu ociko ni gimine cam .
lunyodone guuro mada ; ento yecu ocikogi matek ni pe myero gutit pi gin ma otimme-ne bot dano mo .
yecu olwongo jone apar wiye aryo kacel , omiyo botgi tek ki twero i kom cen ducu , ki me cango two ,
oorogi ka tito lok i kom ker pa lubanga ki ka cango lutwo .
ocikogi ni , “ pe wuwot ki gin mo , kadi ki odoo , kadi kicaa , kadi kwon , kadi lim , dok pe wubed ki kanyi aryo .
ot ma wubidonyo iye , wubed kunnu , nio ka wubia , wucito giwu .
ka ma pe gijolowu iye , ka wua ki i gang meno , wuteng apwa tyenwu obed caden botgi . ”
gua gucito i kin gang , gutito lok me kwena maber kun gicango lutwo bene i kabedo ducu .
ento kerode rwot madit ka owinyo pi gin ducu ma obedo ka timme , wiye ocung woko , pien jo mogo guwaco ni jon labatija aye ocer ki i kin jo muto ,
jo mukene ni , elia aye dong onen , jo mukene ni , ngat acel i kin lunebi macon aye ocer .
kerode owaco ni , “ jo yam atongo wiye woko do ; ento man anga ma dok awinyo lok macalo magi i komeni ? ” oparo pi nene twatwal .
ka lukwena gudwogo , gutitte lok ducu ma gutiyo . yecu oterogi , ocito kwedgi i gang ma gilwongo betecaida i mung .
ka lwak guwinyo , ci gulubo kore , en ojologi , otito botgi lok i kom ker pa lubanga , ocango jo ma komgi lit .
ka piny dong mito yuto , jone apar wiye aryo gubino bote , guwacce ni , “ cwal lwak gucit i kin gang ki i pacci ma orumo kany , wek guyeny kabuto , gunong cam ; pien kany watye i dye tim . ”
ento yecu odok iye botgi ni , “ wun wumi botgi cam . ” gugamo ni , “ watye ki mugati abic ki rec aryo keken , nyo ka ce imito waciwil cam pi lwak man ducu . ”
pien onongo gimito romo dano alip abic . ociko lupwonnyene ni , “ wumi dano gubed piny i dul , i dul acel acel dano pyerabic . ”
gutimo kumeno , gumiyo dano ducu gubedo piny .
yecu okwanyo mugati abic ki rec aryo-nu , oneno malo i polo , olego iye gum , obaro iye , omiyo bot lupwonnyene wek guket i nyim lwak .
gin ducu gucamo guyeng . gicoko ngide mudong oromo aduku apar wiye aryo .
ka onongo en tye ka lega kaikene , kun lupwonnyene bene tye kacel kwede , en openyogi ni , “ dano mono giwacci an anga ? ”
gudok iye ni , “ jon labatija , jo mukene giwacci elia , ki jo mukene ni ngatti mo acel i kin lunebi macon aye dong ocer . ”
openyogi ni , “ wun kono wuwacci an anga ? ” petero ogamo ni , “ in i kricito ma lubanga oyero . ”
ento yecu ocikogi matek ni pe myero gutit lok man bot dano mo .
dok owaco ni , “ wod pa dano myerone okany can madwong , dok ludongo ki ajwagi madito pa lubanga ki lupwony-cik myero gukwere woko , ci guneke , ento myero gicere woko i nino me adekke . ”
dok owaco bot dano ducu ni , “ ka dano mo mito lubo kora , myero okwong kwerre kekene , oting yatariyane nino ducu , ci olub ki kora .
pien dano ma mito laro kwone , birwenyone arwenya , ento dano ma rwenyo kwone pira , bilaro kwone .
pien konyo dano ma olimo lobo ducu ki gin ango kun kwone rwennye woko , nyo balle ?
dano ma lewic make pira ki pi lokka , wod pa dano bene lewic bimake i kome , i kare ma en bidwogo i deyone ki deyo pa lubanga won kacel ki pa lumalaika maleng .
ento atito botwu ni , tye jo mogo ma gucung kany ma pe gibibilo to , ma pud peya guneno ker pa lubanga . ”
ka nino ma mito romo aboro okato i nge lok magi , yecu otero petero ki jon ki yakobo , oito kwedgi i wi got ka lega .
i kare ma onongo en tye ka lega , wange olokke mapat , ginarukane odoko matar ma ryeny lidangdang .
nen , jo aryo gubedo ka lok kwede , jo-nu onongo aye moses ki elia ,
ma gunen kun gitye ki deyo , guloko pi ane ki i lobo man , ma en myero ocob i jerucalem .
petero ki jo ma tye kacel kwedgi onongo nino omako wanggi matek , ento gubedo ma wanggi twolo , guneno deyone ki jo aryo ma gucung kacel kwede .
ka jo aryo-nu mito a woko ki bote , ci petero owaco ni , “ ladit , bedo kany ber ; kono wagero aduc adek , acel meri , acel pa moses , ki acel pa elia ” . onongo petero pe ngeyo gin ma myero eloki .
ka pud loko lok man , pol obino , oumogi ; lworo omakogi ka gidonyo i pol .
dwan oa i polo ni , “ man aye woda ma dong ayero ; wuwinye . ”
ka dwan man dong oloko , ci ginongo yecu odong kene . lupwonnye guling alinga ; i kare meno , pe gutito bot dano mo lok mo i kom gin ma guneno .
orwone , ka dong gulor piny ki i wi got , lwak madwong gurwatte kwede .
nen , laco acel ki i kin lwak odangnge ni , “ lapwony , abako doga boti , inen woda , pien anywalo en acel kene .
nen , cen bino i kome , ci miyo kok cut ; ryeye , kelo bwoyo i doge , nyongo kome woko , pe a ki i kome oyotoyot .
abako doga bot lupwonnyeni ni guryem woko , ento ryemone oloyogi . ”
yecu odok iye ni , “ wun yalwak me kare man , pe wutye ki niye , kitwu dong oballe woko . abibedo kwedwu wa awene ? abidiyo cwinya i kwomwu nio wa awene ? kel wodi kany . ”
ka onongo tye ka bino , cen orete woko piny , oryeye matek . ento yecu ogerre i wi cen marac , ocango awobi-nu , odwoke bot wonne .
dano ducu guuro dit pa lubanga . ento ka pud gitye ka uro gin ducu ma en otiyo , yecu owaco bot lupwonnyene ni ,
“ wuwek lok man odony i itwu ; pien wod pa dano gibimiye i cing dano . ”
ento lupwonnyene pe guniang lok man ; lok man okanne woko ki botgi wek pe guniang iye ; ci gulworo penye pi lok meno .
pyem yam ocakke i kingi , ni anga ma i kingi ma loyo ki dit .
yecu ka ongeyo pyem ma i cwinygi , okwanyo latin matidi , omiye ocung i ngete ,
owaco botgi ni , “ dano ducu ma jolo latin man i nyinga , nongo ojolo an , dano ducu ma jolo an , nongo ojolo ngat ma oora ; pien ngat matidi twatwal i kinwu ducu en aye ngat madit . ”
jon ogamo ni , “ ladit , waneno ngat mo ma ryemo cen i nyingi , wagenge , pien en onongo pe lubi kacel kwedwa . ”
ento yecu odok iye ni , “ pe wugenge , pien ngat ma pe lakworwu , nongo tye tung botwu . ”
ka kare dong mito romo me tinge malo , ociko wange matek me cito i jerucalem .
ooro lukwena gukwongo nyime ; gucito , gudonyo i gang mo pa lucamaria pi yubbe kabedo .
ento lucamaria pe gujole , pien wange okemo jerucalem .
ka lupwonnyene yakobo ki jon guneno , guwaco ni , “ rwot , imito wacik mac oa ki i polo , otyekgi woko ? ”
ento yecu olokke , ojukogi , [ kun waco ni , “ pe wungeyo kit cwiny ma wutye kwede ;
pien wod pa dano pe obino ka tyeko kwo pa dano , ento pi larogi . ” ] gucito i gang mukene .
ka gitye ka wot i yo , dano mo owacce ni , abilubi ka ma ibicito iye ducu .
yecu odokke iye ni , “ too tye ki boro , winyo me polo tye ki odigi , ento wod pa dano pe tye ki ka ma myero epyel iye wiye . ”
owaco bot dano mukene ni , “ luba . ” ento danonu ogamo ni , “ ladit , kong iwek aciyik wora . ”
yecu odokke iye ni , “ wek jo muto guyik jo muto wadigi ; ento in iciti , inya lok i kom ker pa lubanga . ”
ngat mukene owaco ni , “ abilubi , ladit ; ento kong iwek acit , acik jotuwa . ”
yecu owacce ni , “ pe tye dano mo ma mako kweri dyang , ka dok neno ngeye , ma biromo bedo i ker pa lubanga . ”
ka man otum , rwot oyero jo mukene pyerabiro , oorogi ki aryo aryo wek gukwong nyime , me cito i gangi ducu ki i kabedo ducu ka ma en kikome bibino iye .
owaco botgi ni , “ kac tye dwong , ento lukac aye nok ; pi meno wuleg won poto , wek ocwal lutic ka kac .
wucit giwu ; nen , acwalowu macalo litino romi i kin orudi .
pe wuwot ki kicaa lim nyo opiro , kadi war ; pe wumot ngat mo i wangayo .
ot ducu ma wudonyo iye , wukwong waco ni , ‘ kuc obed i ot man . ’
ka latin me kuc tye kunnu , ci kucwu bibedo i kome ; ento ka pe , ci kucwu bidwogo botwu .
wubed i ot meno , kun wucamo dok wumato gin ma gimiyowu , pien latic myero gimiye mucarane . pe wubed ka kobo i ot ki ot .
ka wudonyo i gang mo , ce gijolowu , wucam gin ma giketo i nyimwu ;
wucang lutwo ma tye iye , wutit botgi ni , ‘ ker pa lubanga dong onyiko cok botwu . ’
ento ka wudonyo i gang mo , ce pe gijolowu , ci wucit i wangayo me gang meno , wuwac ni ,
‘ wa apwa me gangwu ma omoko i tyenwa , watengo i komwu ; kadi bed kit meno , myero wunge man ni , ker pa lubanga dong onyiko cok . ’
atito botwu ni , i nino meno can pa codom bibedo twaratwara makato pa gang meno .
“ ibikoko angee , in korajin ! ibikoko angee , in betecaida ! pien kono yam tic madito me twer ma gitiyo botwu gitiyo i turo ki cidon , kono jone gungut wa con , kun giruko bongo cola ma gibedo i buru bene .
ento can pa turo ki cidon bibedo twaratwara i nino me ngolo kop , makato can ma bipoto i komi .
ki in kapernaum , gibitingi woko malo i polo ? pe kumeno , gibidwoki woko piny i lyel .
“ ngat ma winyowu , nongo owinyo an , ngat ma kwerowu , nongo okwero an ; ngat ma kwera , nongo okwero ngat ma oora . ”
dano pyerabiro-nu gudwogo cen ki yomcwiny , kun giwaco ni , “ rwot , wa cen maraco bene guwinyo cikwa pi nyingi ! ”
en odok iye ni , “ yam aneno catan kun poto piny nia ki i polo macalo lutkot .
nen , dong amiyowu twero me nyono twol ki oton , ki me loyo tek ducu pa lakwor ; gin mo pe bitimowu marac .
kadi bed kumeno cwinywu pe obed yom pi man ni , cen guwinyo cikwu ; ento cwinywu obed yom , pien nyingwu gicoyo i wi polo . ”
i cawa meno yecu obedo ki yomcwiny i cwiny maleng kun waco ni , “ apwoyi , wora , in rwot me polo ki me lobo , pien ikano lok magi woko ki bot luryeko ki lunge-piny , ci inyutogi bot litino lukere ; iyo , wora , pien onongo ipwoyo kit yo macalo meno .
jami ducu dong wora otyeko miyogi woko bota ; ngat mo pe ma ngeyo ni wod en anga , kono wod keken , dok bene ngat mo pe ma ngeyo ni wod en anga , kono won keken , ki ngat ma wod oyero me nyuto won bote . ”
yecu olokke bot lupwonnyene , owaco botgi i mung ni , “ tye ki gum , dano ma neno gin ma wun wuneno !
pien atittiwu ni , lunebi ki luker mapol yam guparo pi neno gin ma wun wuneno , ento pe guneno , ki winyo gin ma wun wuwinyo , ento pe guwinyo . ”
nen , ngat mo acel lapwony-cik oa malo , otemo i yecu kun penye ni , “ lapwony , atim ango wek alim kwo ma pe tum ? ”
yecu openye ni , “ gicoyo ni ngo i cik ? ikwano ningning ? ”
odok iye ni , “ mar rwot lubangani ki cwinyi ducu , ki tiponi ducu ; ki tekki ducu , ki tammi ducu ; mar lawoti bene macalo imarre keni . ”
yecu ogamo doge ni , “ idok iye kakare ; tim kit meno , ci ibikwo . ”
ento dano-nu pi mito loyo kop , openyo yecu ni , “ lawota anga ? ”
yecu odok iye ni , “ yam tye dano mo ma oa ki i jerucalem , cito piny tung jeriko , ci orwatte ki luyak ; gulunyo bongngine ki i kome , gupwode , gucito , guweke kun dong cok to .
ajwaka mo pa lubanga onongo bene tye ka lubo yo meno ; ka onene , ci obarre okato ki i ngete .
kit meno lalevi ka oo i kabedo meno , onene , obarre okato ki i ngete .
ento lacamaria mo ma onongo bene tye ka wot i yo-nu , oo ka ma en tye iye . ka onene , kica omake i kome .
ocito bote , oonyo moo jeituni ki kongo vino i wang rette , otweyo . lacen okete i wi kanane , otere i ot welo , ogwoke .
orwone okwanyo lim , omiyo bot ngat ma gwoko ot welo , ocike ni , ‘ twoye ; gin ducu ma ibimiyo makato , an abiculi ka adwogo . ’
anga i kin jo adek-ki ma itamo ni obedo lawot dano-nu ma orwatte ki luyak-ki ? ”
odok iye ni , “ ngat ma otime kicani . ” yecu owacce ni , “ in bene cit , icitim kit meno . ”
ka gitye ka wot i yo , ci yecu odonyo i gang mo , ci dako mo ma nyinge marita ojole i ode .
yam tye ki laminne nyinge maliam ma obedo ka tyen yecu kun winyo lokke .
ento marita onongo obedo ka canne ki tic mapol ; ocito bot yecu , openye ni , “ ladit , pe iparo ni lamera oweka atye ka tic kena ? wac bote wek okonya . ”
ento rwot ogamo ni , “ marita , marita , ibedo ki tam mapol , cwinyi ongabbe pi jami mapol ,
ento tye gin acel keken ma mitte . maliam oyero dul maber ma pe gibikwanyo woko ki bote . ”
yecu onongo yam tye ka lega i kabedo mo ; ka dong otyeko , ci ngat acel i kin lupwonnyene owacce ni , “ rwot , pwonywa ki lega , kit macalo yam jon opwonyo lupwonnyene . ”
yecu odok iye botgi ni , “ ka wulego , wuwac kit man ni , ‘ wonwa , giwor nyingi maleng . ker meri obin .
miwa nino ki nino camwa me nino ducu .
iwek balwa , pien wan kikomwa waweko bal pa dano ducu ma gibalo botwa . pe iterwa i abita . ’ ”
dok owaco bitgi ni , “ anga i kinwu ma tye ki lareme ci bicito bote cwiny dyewor ka penye ni , ‘ larema , konya ki mugati adek ;
pien larema mo oa i wot , ocora , ci pe atye ki cam mo ma myero aket i nyime . ’
en bidokke iye ki i ot ni , ‘ wek yela ; dong acego doggola woko , wan ki litinona dong wabuto ; pe atwero a malo ka mini gin mo . ’
atito botwu ni , kadi bed en pe bia malo ka miye gin mo pi bedo lareme , ento pi dide ci bia , bimiye gin ducu ma en mito .
dok acikowu ni , wulegi , ci gibimiyo botwu ; wuyeny , ci wubinongo , wudwong doggola , gibiyabo botwu .
pien dano ma lego gimiye , ki ngat ma yenyo bene , nongo ; ngat ma dwongo doggola bene , gibiyabo doggola bote .
anga i kinwu ma won latin , ka latinne olege ni omiye rec , ci bimiye twol ma ka rec ?
nyo ka olege ni omiye tongngweno , ci bimiye oton ?
ka wun jo maraco wungeyo miyo mot mabeco bot litinowu , ci wonwu ma tye i polo pe bikatowu , bimiyo cwiny maleng makato bot jo ma lege ? ”
yam onongo yecu tye ka ryemo cen ma pe loko ; ka cen dong oa ki i kom dano ma onongo tye ki cen , ma te lebe oto , oloko , ci lwak guuro .
ento jo mogo i kingi guwaco ni , “ en ryemo cen pi twero pa beeljebul ladit pa cen . ”
jo mukene onongo giyenyo lanyut ki bote ma a ki i polo , pi teme .
ento yecu ongeyo tamgi , ci owaco botgi ni , “ ka ker iye opokke aryo , ci ker meno lobone balle woko ; ot poto i wi wadi .
catan bene ka opokke kene i dul aryo , ci kerre bicung ningning ? pien wun wuwaco ni aryemo cen pi twero pa beeljebul .
ka an aryemo cen pi twero pa beeljebul , ci litinowu kono giryemo cen pi twero pa anga ? pi meno gin aye gibibedo lungolkopwu .
ento ka ce an aryemo cen pi cing lubanga , ci dong wunge ni ker pa lubanga dong obino botwu .
ka oteka ma oruko jami lwennye ducu tye ka gwoko gang kalle , jamine ducu bedo ki kuc ,
ento ka dano ma kate ki tek olwenyo i kome ce oloye , bicoko jami lwennye ma ya en geno , bipoko jami ma yam en oyako ki bote .
ngat ma pe tung bota , meno nongo en lakworra , dok ngat ma pe nywako coko kweda , keto mere aketa .
“ ka cen marac dong oa ki i kom dano mo , ci cito wirre i kabedo ma pii pe iye kun yenyo ka ma ebiywe iye ; ento ka nongone oloye woko , ci wacci , ‘ abidok gira i oda ka ma yam aa ki iye-ni . ’
ka obino , ci nongo giyweyo i ot woko maleng , giyubo maber .
en dok , cito kelo cen mukene abiro ma giraco gikate woko , ci gidonyo gibedo i ode-ni ; lacen dano-nu bibedo marac makato kit ma onongo yam obedo kwede con . ”
ka oloko lok man , ci dako mo ki i kin lwak owoto dwane , owacce ni , “ tye ki gum ic ma onywali , ki tuno ma idoto ! ”
ento yecu ogamo ni , “ makato gitye ki gum , jo ma giwinyo lok pa lubanga , dok gigwoko ! ”
ka lwak gumedde mapol , ci yecu ocako waco ni , “ yalwak pa jo maraco giyenyo lanyut , ento pe gibimiyo botgi lanyut mo , kono lanyut pa lanebi yona keken .
pien kit macalo yona yam odoko lanyut bot jo nineve , kit meno wod pa dano bene bidoko lanyut bot yalwak me kare man .
kabaka ma dako ma tye yo tung acuc bicung kacel ki yalwak me kare man i kare me ngolo kop , ci miyo kop loyogi ; pien en oa ki i agikki lobo obino ka winyo ryeko pa solomon , ento nen , gin madit makato solomon tye kany .
jo nineve bicung kacel ki yalwak man i kare me ngolo kop , ci miyo kop loyogi , pien gin yam gungut pi lok ma yona onongo otito , ento nen , gin madit makato yona tye kany .
“ pe tye ngatti mo ma cwinyo tara ci kano i gul , nyo umo auma ki aduku ; ento cibo i wi okar , wek dano ducu ma gibino i ot gunen derone .
tara me komi aye wangi ; ka ce wangi bal mo pe iye , ci komi kulu bibedo leng . ento ka ce wangi tye ki bal mo i kome , ci komi kulu bibedo i colpiny .
gwokke wek lengo ma tye i ii-ni pe odok col .
dong ka komi kulu bedo i lengo , kun colpiny pe iye , ci komi kulu bibedo leng , macalo tara ma menyi ki derone ka tye ka lyel . ”
ka yam onongo tye ka lok , laparicayo mo olwonge ka cam bote ; yecu odonyo i ot , obedo i dog cam .
laparicayo ouro ka oneno ni ocako cam ma pe kong ologo cinge .
rwot owacce ni , “ wun luparicayo wulwoko nge kikopo ki nge atabo , kun iwu opong yak ki tim maraco .
wun lumingming ! ngat ma tiyo gin ma woko pe en aye bene otiyo gin ma i iye ?
wumi gin ma i atabowu bot lucan wek okonygi ; ci nen , jami ducu bibedo maleng botwu .
“ ento wubineno can , wun luparicayo , pien wumiyo dul me apar me oyado ki ocobo ki kit pot dekwu ducu , kun wuweko ngolo kop atir ki maro lubanga ; meno ducu myero wutim kun pe wuweko magi bene .
wubineno can , wun luparicayo , pien wumaro kabedo me dito i kacokke , dok wumito ni dano gumotwu i cuk .
wubineno can ! pien wurom ki lyel ma pe ginen ma dano woto i wigi kun pe gingeyo . ”
ngat acel i kin lupwony-cik ogamo doge ni , “ lapwony , ka iwaco kit man nyuto ni iyeto wa wan bene . ”
yecu odokke iye ni , “ wubineno can , wun lupwony-cik bene ! pien wumiyo dano yeyo yec mapek , ma yeyone tek , kun wun kikomwu pe wugudo kadi ki lwet cingwu acel .
wubineno can , pien wucano got i wi lyel pa lunebi ma yam kwariwu guneko .
kit meno wun wucaden , wupwoyo tic pa kwariwu , pien gin guneko , wun wucano got i wi lyelgi .
pi man ryeko pa lubanga owaco ni , ‘ abioro botgi lunebi ki lukwena , jo mogo i kingi gibinekogi gibilibogi , ’
wek remo pa lunebi ducu ma gionyo nia i acakki piny gicul kworre i kom yalwak me kare man ,
cakke i kom remo pa abel nio kwede i kom remo pa jekaria ma oto i kin keno tyer pa lubanga ki kabedo maleng . iyo atito botwu ni , gibiculo kworre i kom yalwak me kare man .
wubineno can , wun lupwony-cik , pien wumayo layab me ngeyo piny woko , kun wun kikomwu pe wudonyo iye , dok wugengo dano ma mito donyo iye bene . ”
ka dong oa ki kunnu , ci lupwonycik ki luparicayo gucako dine matek ma girobo doge ki peny mapol ,
kun gikiye wek gimak lok ma a ki i doge .
i kare meno , lwak dano alip ki alip gucokke kacel , kun dong ginyonne kekengi . mukwongo , yecu ocako waco bot lupwonnyene ni , “ wugwokke i kom tobi pa luparicayo , ma en aye buta .
pe tye gin mo ma giumo ma pe gibiyabo ka maleng , kadi gin ma gikano ma pe bingene .
lok ducu ma wuloko i colpiny biwinnye i lengpiny ; dok gin ducu ma wukwilo lokke i tyelo , gibitito lokke i wi ot malo .
“ lurema , atito botwu ni , pe wulwor jo ma neko kom , ma pe dok gitwero timo gin mo makato meno .
ento abinyuto botwu ngat ma myero wulwor ; wulwor ngat ma ka dong oneko , ci tye ki twero me bolo i geena ; iyo , atito ni , wulwore .
ojwinyojwiny abic pe gicato pi cente pyeraryo ? ento pe tye mo acel i kingi ma wi lubanga twero wil iye .
kadi bed wa yer wiwu ducu bene dong gikwanogi woko liweng . pe wulwor ; pien piwu tek twatwal makato pi ojwinyojwiny mapol .
“ atito botwu ni , dano ducu ma tuco nyinga i nyim dano , wod pa dano bene bituco nyinge i nyim lumalaika pa lubanga ;
ento ngat ma kwera i nyim dano , gibikwere bene i nyim lumalaika pa lubanga .
dano ducu ma loko lok marac i kom wod pa dano gibiweko balle ; ento ngat ma yeto cwiny maleng pe gibiweko balle .
ka giterowu i nyim kacokke ki i nyim luloc ki wegi twer , pe wubed ka tamo kit ma myero wulok kwede , nyo ni wubigamo ningning , nyo ni kit lok ango ma wubiloko .
pien cwiny maleng bipwonyowu i cawa meno i gin ma myero wuwaci . ”
ngat acel i kin lwak owaco bot yecu ni , “ lapwony , wac bot omera wek wapok ginaleya kwede . ”
ento yecu ogamo doge ni , “ nyeri , anga ma oketa me bedo langolkop ki lapok jamiwu ? ”
owaco botgi ni , “ wunen , wugwokke i paro lim ; pien kwo pa dano pe cung i wel lim mapol ma en tye kwede . ”
obolo botgi carolok ni , “ yam tye dano mo ma lalonyo ma cam ocek madwong i potone .
dano-nu opennye kekene ki i cwinye ni , ‘ abitimo ango , pien pe atye ki ka onyo bella ? ’
owaco ni ‘ abitimo kit man : abimuko derona ducu , abigoyo mukene maditone , abionyo bella ki jamina ducu i igi .
abiwaco ki cwinya ni , cwinya , itye ki jami mapol ma birommi pi mwaka mapol ; ywe , cam , mati , bed ki yomcwiny . ’
ento lubanga owacce ni , ‘ in laming ! i dyewor ma tin gibikwanyo kwoni woko ki boti ; jami ma iyubo-ni bibedo pa anga ce ? ’
tye kit meno ngat ma kano lonyo pire kene , kun pe tye ki lonyo bot lubanga . ”
yecu owaco bot lupwonnyene ni , “ pi meno awaco botwu ni , pe wubed ki tam mapol pi kwowu , ni wubicamo ango ; nyo pi komwu , ni wubiruko ango .
pien kwo pire tek kato cam , kom pire tek kato ginaruka .
kong wupar mono pi agak ; pe gicoyo kodi , dok bene pe gikayo , pe gitye ki dula kadi dero , ento lubanga pitogi . wun pe piwu tek kato pi winyo ?
anga i kinwu ma twero medo mwaka acel i kom kwone pi bedo ki tam mapol ?
ka gin manok macalo man timone loyowu , pingo wubedo ki tam mapol pi lok mukene ?
kong wutam pi lega me tim , kit ma gidongo kwede ; pe giwiyo uci , dok bene pe gicweyo bongo ; pud amedde ki waco botwu ni , kadi bed solomon yam orukke ki deyone ducu , ento pe orukke macalo mo acel i kingi .
ka ce lubanga ruko lum ma i tim kit meno , ma bedo tye pi nino ma tin keken , ento diki inongo gibolo woko i keno , ci en pe birukowu makato , wun jo ma niyewu nok ?
pe wuyeny gin ma wubicamo , nyo gin ma wubimato ; cwinywu pe obed ka tamo lok mapol .
pien rok ducu ma i wi lobo yenyo jami magi ; wonwu ma tye i polo ngeyo ni wumitogi .
ento ma ka meno , wuket cwinywu i kom kerre , ci jami magi ducu gibimedo botwu .
“ pe wulwor , wun romi manok , pien wonwu oye atika me miyo botwu ker .
wucat jamiwu , wukony ki lucan ; wukwo kicaa lim ma pe ti , wukan lonyo ma pe tum i polo , ka ma lakwo pe o iye , dok nyenye pe balo .
pien ka ma lonyowu tye iye , cwinywu bene bedo iye .
“ wubed ma wutweyo pyerwu , kun tarawu lyel ;
wubed macalo jo ma kuro laditgi ka bidwogo nia ki i karama me nyom , wek giyabbe doggola oyotoyot ka en obino , odwongo .
tye ki gum lutic meno ma laditgi ka odwogo nongo peya gunino . ada awaco botwuni , en bitweyo pyere kene , bimiyo gibedo i dog cam , ci bibino , cako miyogi cam .
ka obino cwiny dyewor nyo okogweno , kun onongogi kit meno , lutic meno gitye ki gum .
ento myero wunge man ni , kono nene won ot ngeyo cawa ma lakwo bibino iye kono okiyo ma pe oweko dano oturo ode .
pi meno , wun wubed ma wuyubbe pien wod pa dano bibino i cawa ma pe wutamo . ”
petero openyo ni , “ rwot , ibolo carolok man botwa keken , nyo bot dano ducu ? ”
rwot ogamo ni , “ anga ma lagwok-ot ma lagen dok ma laryeko , ma laditte biweko dano ducu ma bedo i ode i te locce , wek opok botgi camgi i kare ma mitte ?
latic meno tye ki gum , ma laditte ka odwogo binonge kun tye ka tiyo ticce meno .
ada awaco botwu ni , ladit-tu bimiye twero me loyo jamine woko ducu .
ento ka litic meno oloko kekene ni , ‘ laditta dong ogalle ka bino ’ , ci cako goyo lutic ma co ki ma mon , kun camo , mato , dok mer ,
ladit pa latic meno bidwogo i nino ma en pe tamo pi dwogone , dok i cawa ma en pe ngeyo ; bipwode , bikete i kin jo ma pe genne .
latic meno ma ongeyo gin ma laditte mito , ento pe oyubbe iye , dok pe olubo gin ma laditte mito , gibipwode matek twatwal .
ento ngat ma pe ongeyo , ce otiyo gin ma twero miyo gipwode pire , gibipwode manok . dano ma gimiye madwong , gibimito madwong ki bote ; dok ngat ma gikano jami mapol bote , gibipenye mapol makato .
“ abino ka cwinyo mac i lobo ; kono dong omoko , kono ber !
atye ki batija ma myero abatija kwede ; kit ma aridde kwede nio ka ocobbe !
wun wutamo ni abino ka kelo kuc i lobo ? atito botwu ni pe ; kono apokapoka .
cakke tin jo abic ma i ot acel gibibedo kun gipokke ; jo adek bikwero jo aryo , jo aryo bikwero jo adek .
won latin bipokke woko ki latinne , latin bene bipokke woko ki wonne ; mego bipokke ki nyare , nyako bipokke woko ki minne ; dayo bipokke woko ki ci-wode , ki ci-wod bene bipokke woko ki daane . ”
yecu dok owaco bot lwak ni , “ ka wuneno pol otingnge tung potoceng , oyotoyot wuwaco ni , ‘ kot koni cwer ’ ; ci cwer bene .
dok ka wuneno yamo kodo ki i but piny tung acuc , wun wuwaco ni , ‘ piny bibedo lyet matek ’ ; ci timme bene .
wun lubuta ! wungeyo poko kin gin ma nen i lobo ki i polo ; pingo pe wungeyo poko kin lanyut me kare man ?
“ pingo pe wungolo gin ma tye atir piwu kenwu ?
ka icito bot langolkop kun inywako yo ki ngat ma doti , tem matek me yubo lok kwede ma kun pud wutye i yo , wek pe oteri i nyim langolkop , langolkop owek miyi bot askari , askari owek teri i mabuc .
atitti ni , pe ibia ki kunnu nio ka iculo ducu ma wi cente mo pe orem . ”
i kare meno onongo tye jo mogo kunnu ma gutitte pi lugalilaya mogo ma yam pilato orubo remogi kigitumgi .
en odok iye botgi ni , “ wutamo ni lugalilaya meno gin lubalo makato lugalilaya mukene ducu , ma omiyo guneno can kit meno-ni ?
atito botwu ni , pe ; ento ka pe wungut , ci wun ducu wubito kit meno .
nyo jo apar wiye aboro meno ma yam ot ma wiye bor opoto i komgi onekogi i ciloam , wutamo ni gin onongo gutimo bal makato jo mukene ducu ma bedo i jerucalem ?
atito botwu ni , pe ; ento ka pe wungut , ci wun ducu wubito kit meno . ”
yecu obolo carolok ni , “ yam tye dano mo ma onongo tye ki oduro ma gipito i poto olokke . en obino kun yenyo nyige , ento pe onongo .
owaco bot lapur ni , ‘ nen , koni dong odoko mwaka adek kun abino , ayenyo nyig oduro man , pe anongo . tong woko ; pingo balo ngom nono ? ’
lapur odokke iye ni , ‘ ladit , kong iwek obed pi mwaka man doki , nio ka abako ngom i tere , aonyo iye cet dyang mutwo .
ka binyak i mwaka ma bino-ni , ci ber ; ento ka pe , ci ibitongo giri . ’ ”
yam onongo yecu tye ka pwony i kacokke mo i ceng cabit .
dako mo onongo tye kunnu ma tye ki cen ma okelo goro i kome pi mwaka apar wiye aboro ; onongo dong ogome woko , ma pe twero tirre .
ka yecu onene , olwonge , owacce ni , “ dako , gigonyi woko i kom goroni . ”
oketo cinge i kome ; cutcut dako-nu otirre , ci opako lubanga .
ento kiniga omako ladit me kacokke , pien yecu ocango dano i ceng cabit . owaco bot lwak ni , “ tye nino abicel ma myero giti iye tic ; wubin i nino meno wek gicangwu , pe i ceng cabit . ”
rwot odokke iye ni , “ wun lubuta ! ngat acel acel ki i kinwu pe gonyo twonne nyo kanane ki i ka-camgi , ci tero i pii i ceng cabit .
dako man , ma en nya pa abraim , , ma ceng catan otweye pi mwaka apar wiye aboro kulu , pe myero gigonye ki i twec man i ceng cabit ? ”
i kare ma yecu oloko lok man , ci lewic omako lukworre ducu ; lwak ducu cwinygi obedo yom pi tic me deyo ducu ma en otiyo .
pi meno en owaco ni , “ ker pa lubanga rom ki gin ango ? abiporo ki gin ango ?
rom ki kodi dek karadali ma dano mo okwanyo , ocoyo i potone ; ci odongo , odoko yat madit , winyo me polo gibino gigero odigi i jange . ”
dok owaco ni , “ abiporo ker pa lubanga ki gin ango ?
rom ki tobi ma dako mo okwanyo , orubo ki moko mugati ma romo adita adek , nio ka moko ducu oyenyo , okwot . ”
yecu omedde ki wotte i kin gangi madito ki matino , kun pwonyo , dok kwede tung jerucalem .
ngat mo openye ni , “ jo manok aye bilarre ? ” yecu owaco botgi ni ,
“ wuket tek wek wudony ki i doggola mading ; pien awaco botwu ni , jo mapol gibitemo donyo , ento pe gibitwero .
ka won ot dong oa malo ocego doggola , wun wubicung ki woko wudwongo doggola kun wuwaco ni , ‘ ladit , yab botwa doggola ba ! ’ en bidok iye botwu ni , ‘ an pe angeyo ka ma wua iye . ’
ci wun wubiwaco ni , ‘ yam wacamo dok wamato kacel kwedi , dok bene ipwonyo dano i dye gangwa . ’
ento en biwaco botwu ni , ‘ awaco botwu ni , pe angeyo ka ma wua iye ; wua woko ki i nyima , wun lutim maraco ducu ! ’
kunnu wubikok , wubikayo lakwu , ka wuneno abraim ki icaka ki yakobo ki lunebi ducu kun gitye i ker pa lubanga , ento wun kikomwu gibolowu woko .
dano gibibino kun gia ki tung wokceng , ki tung potoceng , ki yo tung acam , ki tung yo acuc , gibibedo piny i dog cam i ker pa lubanga .
nen , jo mogo ma lacen gibibedo meati , ki jo mogo meati gibibedo me lacen . ”
i cawa meno luparicayo mogo gubino , guwaco bot yecu ni , “ cit woko ki kany , pien kerode mito neki . ”
yecu odok iye botgi ni , “ wucit , wuwac bot too can ni , ‘ nen , abiryemo cen dok abicango dano tin ki diki , i nino me adekke abicobone .
kadi bed kit meno , myero amedde gira ki wotta , tin ki diki ki diki maca ; pien lanebi pe myero oto ka mukene ma pe i jerucalem . ’
jerucalem , jerucalem , in ma ineko lunebi , ma icelo dano ma gioro boti woko ki got , tyen adi ma nene amito coko litinoni woko , macalo min gweno coko litinone i te bwome , ento wun pe wuye giwu !
nen , dong gitenyo otwu botwu . atito botwu ni , pe wubinena nio ka wubiwacci , ‘ gipwo ngat ma bino i nying rwot . ’ ”
i ceng cabit mo acel , ka yecu ocito ka cam i ot pa laloc mo ma laparicayo , gubedo ka kiye matek .
onongo tye i nyime dano mo ma twoyo two akwota kom .
yecu openyo lupwony-cik ki luparicayo ni , “ cik ye ni gicang dano i ceng cabit , nyo pe ? ”
ento guling alinga . yecu omako latwoni , ci ocange , ocike ni ocit gire .
openyogi ni , “ anga i kinwu ma ka tye ki kanane nyo twonne ka opoto i wang it matut ci pe biywaye woko cutcut i ceng cabit ? ”
dok i lok meno oloyogi woko .
ka oneno kit ma dano ma gilwongogi giyero ki kabedo mabeco , ci obolo botgi carolok ni ,
“ ka gilwongi i karama me nyom , pe icibed i kabedo maber ; gwok nyo gilwongo bene dano madit makati ,
ci lalwong wun aryo ducu bibino , biwaco ni , ‘ wek kabedo bot dano man . ’ ibidok i kabedo mapiny ki lewic madwong .
ento ka gilwongi , cit ibed i kabedo mapiny , wek ka dano ma olwongi obino en biwacci ni , ‘ larema , nyik i kom mamalo ’ , ci ibibedo ki deyo i nyim dano ducu ma wubedo kwedgi i dog cam .
pien ngat ma kette kene ni edit , gibidwoke piny , ngat ma mwolle kene gibimiye doko dit . ”
owaco bene bot dano ma olwonge ni , “ ka ilwongo dano i cam me dyeceng nyo me otyeno , pe ilwong luremi , nyo omegini , nyo watti , nyo lulonyo ma bedo cok ka ngeti ; wek gin bene guwek lwongi , wek gucul wang lwongoni .
ento ka itedo karama , lwong lucan , lungolo , jo ma komo , ki kutowang ,
ci ibibedo ki gum , pien pe gitwero culo wang lwongoni . culi bibedo i kare ma jo ma kitgi atir bicer iye . ”
ka ngat acel ma gubedo kwede i dog cam owinyo lok man , owaco ni , “ tye ki gum dano ma bicamo kwon i ker pa lubanga ! ”
ento yecu odokke iye ni , “ dano mo yam otedo karama madit , olwongo iye jo mapol .
ka kare me karama oromo , ci en ooro laticce ka poyo wi jo ma gilwongogi ni , ‘ wubin , pien dong giyubo jami ducu . ’
ento gin ducu gucako bako doggi ni gitim kica botgi . ngat mukwongo owacce ni ‘ awilo poto , myero acit ka nenone alegi itima kic . ’
dano me aryo owaco ni , ‘ awilo twoni apar me pur , acito ka ngiyogi , alegi itima kica . ’
ngat mukene owaco ni , ‘ pud anyomo dako anyoma nyen , pi meno pe atwero bino . ’
latic-cu odwogo otito bot laditte kit meno . kiniga omako won ot , owaco ni , ‘ cit oyotoyot i wangayo , ki i kin gang , icikel lucan , lungolo , lutowang ki jo ma komo . ’
ci latic owaco ni , ‘ ladit , watimo gin ma iciko , ento kabedo gire pud tye . ’
ladit owaco bot laticce-nu ni , ‘ cit i gudo madito ki i nget yo , icuk dano ki tek wek gudony i ot , wek odaa opong .
pien atito botwu ni , pe tye ngatti mo i kin jo ma yam gilwongogi ma bibilo karamana . ’ ”
lwak mapol guwoto kacel ki yecu , ci yecu olokke botgi owaco botgi ni ,
“ ka ngat mo obino bota , ma kun pe okwero wonne ki minne , dakone ki litinone , omegine ki nyimegine , kadi wa kwone kikome , pe twero bedo lapwonynyena .
ngat ma pe tingo yatariyane , kun luba , pe twero bedo lapwonnyena .
pien anga i kinwu ka mito gero ot ma wiye bor , ci pe kong kwongo bedo piny ka kwano wel lim ma mitte , ka ce etye kwede ma eromo tyekone ?
ka pe kumeno , miyo ka ocibo guti , ma tyekone oloye woko , dano ducu ma gibineno gibicako ngale ,
kun giwaco ni , ‘ dano man ocako gedo , ento tyekone oloye woko . ’
nyo kabaka mene , ma oecito i mony ka lweny ki kabaka mukene , pe kong bedo piny poro lok , ka ce etwero tero dano alip apar me romo ki jo alip pyeraryo ?
ka pe kumeno , en cwalo kwena ma kabaka ca pud tye ka mabor , pi ribbe kwede ki kuc .
kit meno , dano ducu ma i kinwu ma iye pe twero cayo gin ducu ma etye kwede , pe twero bedo lapwonnyena .
“ kado ber ; ento ka dong odoko bot gibitimo ningning wek odok mit ?
pe dong ber me aketa i poto , dano gibolo woko ata . ngat ma tye ki it me winyo lok , owiny . ”
lujog-mucoro ki lubalo onongo yam ginyiko cok ka winyo lok pa yecu .
luparicayo ki lupwony-cik gungur kun giwaco ni , “ dano man jolo lubalo dok camo kwedgi . ”
omiyo yecu obolo botgi carolok man ni ,
“ anga i kinwu ma tye ki romi miya acel , ka ngat acel i kingi orwenyo , pe biweko romi pyerabongwen wiye abongwen i olet , ci cito ka yenyo en murwenyo-ni , nio wang ma ononge ?
ka ononge , ci bolo i wi gwoke , kun cwinye yom .
ka oo paco , lwongo lureme ki luwote kacel , ci waco botgi ni , ‘ cwinywu obed yom kacel kweda , pien dong anongo romona ma yam orwenyo-ni . ’
kit meno atito botwu ni , bibedo yomcwiny madit twatwal i wi polo i kom labalo acel ma ongut , makato i kom jo pyerabongwen wiye abongwen ma kitgi atir ma pe mito ngut .
“ nyo dako mene , ma tye ki ciling apar , ka ciling acel orwenyo pe bicwinyo mac tara , ci yweyo ot kun yenyo matek nio wang ma onongo ?
ka dong onongo , ci lwongo lureme ki luwote kacel , kun waco botgi ni , ‘ cwinywu obed yom kacel kweda , pien dong anongo ciling-nga ma onongo orwenyo-ni . ’
kit meno atito botwu ni , bibedo yomcwiny i nyim lumalaika pa lubanga i kom labalo acel ma ongut . ”
dok owaco ni , “ yam tye dano mo ma tye ki awobene aryo .
matidine owaco bot wonne ni , ‘ aba , miya dul lim ma ka mera . ’ wongi opoko limme i kingi .
lacen ka nino okato manoknok , awobi matidi-ni ocoko jamine ducu , ocako wotte me cito i lobo mabor ; obalo limme kunnu pi bedo me carocaro .
ka limme dong otum ducu , ci kec laparanat matek opoto i lobo meno , awobi-nu ocako mal ata .
ocito odak bot ngat mo ma i lobo meno ; dano nu ocwale i olette ka kwayo opego .
iye oparo yeng ki pok cam ma opego camo ; pe tye ngat mo ma omiye gin mo .
ento ka oniang pire kene , ci owaco ni , ‘ lutic pa wora tye adi ma gicamo kwon loyogi , ento an kono ato kec kany !
abia , acito bot wora , abiwacce ni , “ aba , dong abalo bot polo ki i nyimi ;
dong pe amyero gilwonga ni an a wodi ; loka abed macalo ngat acel i kin liticci . ” ’
ci oa obino bot wonne . ento ka onongo pud tye cen ka mabor , wonne onene . kica omake i kome , oringo okwako ngute , onoto leme .
wode owacce ni , ‘ aba , dong abalo bot polo ki i nyimi , pe dong amyero gilwonga ni an a wodi . ’
ento wonne owaco bot luticce ni , ‘ wukel jor maber makato ducu oyot , wuruk i kome ; wurwak agit i lwet cinge , ki war i tyene .
wukel bene wod twon mucwe , wuneki , wek wacamu , wabed ki yomcwiny ;
pien latinna-ni yam oto , koni dong kwo ; yam orwenyo , dong ginonge . ’ gucako bedo ki yomcwiny .
“ wode madit onongo tye i poto ; ka dwogo ma onyiko cok ki ot , owinyo wer ki myel .
olwongo ngat acel i kin lutic , openye ni , ‘ man kono gin ango ma tye ka timme-ni ? ’
latic-cu odokke iye ni , ‘ omeru dong odwogo , woru onekke wod twon mucwe , pien ogame ma kome yot kun kwo . ’
ento kiniga omake , okwero donyo i ot . wonne okatti woko obako doge bote ,
ento en odokke iye ni , ‘ nen , pi mwaka magi mapol ata an atiyo boti , ma naka yam peya akwero winyo cikki , ento peya imiya kadi ma latin dyel mamwa , wek cwinya obed yom ki lurema .
ento latinni man obino ma olanyo limmi ducu i kom mon ma lucoco , in inekke wod twon mucwe ! ’
wonne ogamo doge ni , ‘ latinna , in nino ducu itye kweda , jamina ducu meri .
ber wacam kun wabedo ki yomcwiny , pien omeruni yam oto , koni dong kwo , yam orwenyo , dong ginonge . ’ ”
yecu owaco bot lupwonnyene ni , “ yam tye ngat mo ma lalonyo , ma tye ki lagwok-jamine . gidoto danonu bote ni tye ka lanyo jamine .
olwonge , openye ni , ‘ lok ango mono ma awinyo i komi-ni ? kella wel jami ma ikano , pien pe dok itwero bedo lagwok-jami . ’
lagwok-jamine oloko kekene ni , ‘ abitimo gin ango ? pien laditta mito kwanya woko ki i tic me gwoko jami . pe atek ma aromo pur , lewic bene maka ka lego lim alega .
angeyo gin ma abitimo , ka giryema woko ki i tic me gwoko jami , wek dano gujola i odigi . ’
olwongo lubanya pa laditte ki acel acel , owaco bot dano mukwongo ni , ‘ wel banya adi pa laditta ma tye boti ? ’
en odokke iye ni , ‘ moo jeituni ma romo agulu miya acel . ’ owacce ni , ‘ kwany waraga banyani , ibed piny oyotoyot , ico pyerabic . ’
lacen openyo ngat mukene ni , ‘ in kono itye ki wel banya adi ? ’ en ogamo ni , ‘ ngano ma romo dwongo miya acel . ’ owacce ni , ‘ kwany waraga banyani , ico pyeraboro . ’
laditte opwoyo lagwok-jami ma pe lagen , pien otiyo ki ryeko ; pien dano me lobo man giryek i yalwakgi , makato dano me ceng .
atito botwu ni , wumak lurem pi tic ki lim ma pe atir , wek ka bitum , gijolwu i kabedo ma bedo matwal .
“ ngat ma lagen i kom jami matidi mo , bibedo lagen bene i kom jami madwong ; ngat ma pe lagen i kom jami matidi mo , pe bibedo lagen bene i kom jami madwong .
dong ka yam pe wubedo lugen i kom lim ma pe atir , anga ma bimiyowu lonyo me ada ?
ka yam pe wubedo lugen i kom jami pa dano mukene , anga ma bimiyowu jamiwu kikome ?
pe tye latic mo ma twero tiyo ki rwodi aryo ; pien bikwero ngat acel , bimaro ngat mukene , nyo bimoko i kom ngat acel , bicayo ngat mukene . pe itwero tic pi lubanga ka dok pi lim bene . ”
luparicayo ma yam lumar lim guwinyo lok man ducu , ci gunyware .
ento yecu owaco botgi ni , “ wun aye jo ma nyuto kit ma atirwu bot dano , ento lubanga ngeyo cwinywu ; pien gin ma dano dworo , en aye gin me kwer i nyim lubanga .
“ cik ki lunebi obedo tye nio wa i kare pa jon ; cakke i kare meno gitito lok me kwena maber i kom ker pa lubanga , dano ducu gitye ka donyo iye ki tek .
ento bedo yot bot polo ki lobo me tum woko , makato ton acel me cik me balle .
“ dano ducu ma oryemo dakone , ka dok onyomo mukene otimo abor , ki ngat ma onyomo dako ma cware oryemo bene otimo abor .
“ yam tye dano mo ma lalonyo ma ruko bongo ma lamar lamar ki kanyi maber me bongo camanini kun camo cam me wel madwong nino ducu .
i dog gangnge lacan mo onongo buto iye , nyinge lajaro , ma kome orwato bur ,
kun iye paro yengo ki gin ma oo piny ki i wi meja pa lalonyo-nu ; gwogi bene onongo gibino ginango wang burre .
ka lacan oto , ci lumalaika gutinge , gutere i kor abraim . lalonyo bene oto , ci giyike woko .
oilo wange ki i lyel kun tye ki can , oneno abraim tye ka mabor kun lajaro ojengnge i kore .
odangnge ni , ‘ wora abraim , tima kica , cwal lajaro olut lwet cinge i pii , okwe ki leba , pien atye ki arem madwong i mac man . ’
ento abraim odokke iye ni , ‘ woda , po ni , i kare me kwoni gimiyi gin mabeco , ki lajaro kit meno gimiye gin maraco ; ento koni dong gikweyo cwinye kany , in kono itye ki arem .
dok bene i kom lok man ducu , i kin wan ki wun giketo iye longo matut , wek ka jo ma gimito ngolo nia ki kany , me bino botwu , pe otwerre , wek ngat mo bene pe ongol nia ki kunnu me bino botwa kany . ’
en owaco ni , ‘ dong alegi ba , wora , ore i ot pa abana ,
pien atye ki omegina abic , wek en ocitit botgi , gin bene guwek bino i kabedo man me can . ’
ento abraim odokke iye ni , ‘ gitye ki moses ki lunebi ; wek guwiny lokgi . ’
en owaco ni , ‘ pe , wora abraim ; ento ka ngat mo i kin jo muto ocito botgi , ci gibingut . ’
abraim owacce ni , ‘ ka pe giwinyo lok pa moses ki lunebi , ci kadi bed ngat mo oa ki i kin jo muto bene , pe gibiye lokke . ’ ”
yecu owaco bot lupwonnyene ni , “ gin ma miyo dano poto i bal pe bigengnge ; ento bineno can ngat ma kelo gin ma miyo dano poto i bal !
kono obedo ber bot dano meno ka gitweyo kidi rego i ngute , gibolo kwede i nam , kato ma en weko ngat acel i kin litino matino magi poto i bal .
wugwokke kenwu ; ka omeru obalo , juke , ka ongut , ci timme kica .
ka otimo bal i komi tyen abiro i nino acel , ce olokke boti tyen abiro , kun legi ni , ‘ angut , ’ time kica . ”
lukwena guwaco bot rwot ni , “ med niyewa ! ”
rwot ogamo ni , “ kono yam wutye ki niye macalo nyig kodi dek karadali , kono wuwaco ki yat man ni , ‘ putte keni , ipitte i dye nam , ’ kono owinyo dogwu .
“ anga i kinwu ma tye ki laticce ma puro ki kweri dyang nyo kwayo romi , ma ka odwogo ki i poto ci wacce ni , ‘ bin oyotoyot ibed piny ka cam ’ ?
pe kong en biwacce ni , ‘ yubba cam me otyeno , itwe pyeri ikella cam , nio ka an acamo , amato , lacen in ibicamo ibimato ’ ?
en pwoyo latic-cu pien olubo lok ma gicike kwede ?
pe gire . wun bene kit meno , ka wutyeko tiyo gin ducu ma gicikowu , myero wuwac ni , ‘ wan lutic ma pe konyo gin mo ; watiyo gin ma myero keken . ’ ”
ka onongo yecu oecito jerucalem , ci owok ki i wang apokki me camaria ki galilaya .
ka odonyo i paco mo , ci ludobo guromo kwede , kun gucung ka mabor ,
gudangnge ni , “ yecu , ladit , timwa kica . ”
yecu onenogi , owaco botgi ni , “ wucit wunyutte kenwu bot ajwagi pa lubanga . ” man pud gitye ka cito , komgi olony .
ngat acel i kingi ka oneno ni ecang woko , ci odwogo cen kun pako lubanga ki dwan malongo ;
oryebbe piny ka tyen yecu , kun pwoye . en onongo lacamaria .
yecu openyo ni , “ yam pe gilonyo dano apar ? jo abongwen kono gitye kwene ?
pe tye ngat mo i kingi ma odwogo cen ka pako lubanga , ento kono larok man keken ? ”
owacce ni , “ a , icit giri , niyeni ocangi . ”
luparicayo gupenyo yecu ni , “ ker pa lubanga bibino awene ? ” en odok iye botgi ni , “ ker pe lubanga pe bibino ki lanyut ma gineno .
pe gibiwaco botwu ni , ‘ nen , en ene ! ’ nyo ni , ‘ en ca ! ’ pien nen , ker pa lubanga dong tye i kinwu . ”
owaco bot lupwonnyene ni , “ kare bibino ma wubiparo pi neno nino acel mo pa wod pa dano , ento pe wubineno .
gibiwaco botwu ni , ‘ nen , en ene ! ’ nyo ni , ‘ nen , en ca ! ’ pe wucit iye , pe wulubgi .
pien macalo lutkot wil , ci menyo but lobo tungcel nio tungcel , wod pa dano bene bibedo kit meno i ninone .
ento myero kong okany can madwong , kun yalwak me kare man gikwere .
macalo yam otimme i kare pa nua , bitimme kit meno bene i kare pa wod pa dano .
yam gicamo , gimato , awobegi ki anyira ginyomme , nio i nino ma nua odonyo kwede i yeya , pii aluka ocorre otyekogi ducu .
kit meno bene i kare pa lot , onongo gicamo , gimato , giwilo jami , gicato jami , gipito ginapita , gigero odi ;
ento i nino ma lot oa woko ki i codom mac ki gweng calfa ma mac oliyo ocwer ki i polo , otyekogi ducu .
bibedo kit meno i kare ma gibinyuto iye wod pa dano .
i nino-nu , ngat ma tye i wi ot kun jamine tye i ot , pe myero olor piny ka cokogi ; kit meno bene ngat ma tye i poto pe myero odwog paco .
wupo mono i kom dako pa lot .
ngat ma mito laro kwone birwenyone , ento ngat ma rwenyo kwone , bigwoko .
atittiwu ni , , i dyewor meno co aryo bibuto wi kitanda acel , gibikwanyo ngat acel , gibiweko ngat acel dong .
mon aryo gibibedo ka rego kacel ; gibikwanyo ngat acel , gibiweko ngat mukene dong .
co aryo bibedo i poto , gibikwanyo ngat acel , gibiweko ngat acel dong . ”
gupenye ni , “ kwene , rwot ? ” en owaco botgi ni , “ ka ma kom dano muto tye iye , acut bene gicokke kunnu . ”
obolo botgi carolok ma pwonyogi ni myero guleg jwijwi , guwek ol .
owaco botgi ni , “ yam tye langolkop i gang mo , ma pe lworo lubanga kadi woro dano .
i gang meno yam tye iye dato mo ma bino bote jwijwi kun wacce ni , ‘ cul kworra i kom lukworra . ’
tyen mapol langolkop obedo ka kwero ; ento lacen oloko kekene ni , ‘ kadi bed pe alworo lubanga ba , kadi woro dano ,
ento dato man yela , abiculo kworre ; gwok nyo bijonya nono ki bino bota nino ducu . ’ ”
rwot owaco ni , “ wuwiny lok ma langolkop ma pe kite atir owaco .
lubanga pe biculo kwor pa jo ma en oyero , ma gikok bote dyeceng ki dyewor ? en bigalle ma pe timo gin mo i komgi ?
atito botwu ni , en biculo kworgi oyotoyot . ento wod pa dano ka bibino , tika binongo niye i lobo ? ”
dok obolo carolok bot jo ma genne kengi , ni kitgi atir , kun gicayo jo mukene . owaco ni ,
“ jo aryo yam gucito ka lega i ot pa lubanga , ngat acel laparicayo , ngat mukene lajog-mucoro .
laparicayo ocung , olego gire kene kun waco ni , ‘ lubanga , apwoyi pien an pe acalo jo mukene , lubuma , jo ma pe genne , lutim abor , pe bene acalo lajogmucoro man .
ari kec kiryo i cabit acel ; amiyo dul me apar me jamina ducu ma alimo . ’
ento lajog-mucoro ocung ka mabor , onongo pe mito ilo wange malo i plo , ento en odongo kore , kun waco ni , ‘ lubanga , tima kica , pien an labalo ! ’
atito botwu ni , dano man odok i ode kun oloyo kop makato ngat mukene ca ; pien dano ducu ma kette kene ni edit gibidwoke piny , ento ngat ma mwolle kene gibimiye doko dit . ”
gukelo bote litino matino , wek oket cinge i komgi ; ka lupwonnyene guneno , gujukogi .
ento yecu olwongogi bote , owaco ni , “ wuwek litino gubin bota , pe wugenggi ; pien ker pa lubanga tye pi jo macalo gin .
ada awaco botwu ni , ngat ma pe jolo ker pa lubanga macalo latin matidi , pe bidonyo iye . ”
laloc mo openye ni , “ lapwony maber , atim gin ango wek alim kwo ma pe tum ? ”
yecu openye ni , “ pingo ilwonga ni aber ? pe tye ngat mo maber kono lubanga keken .
ingeyo cik , ni , ‘ pe itim abor , pe ineki , pe ibed caden me goba , wor woru ki meni . ’ ”
ogamo ni , “ amako lok magi ducu cakke wa ka tinona . ”
ka yecu owinyo , ci owacce ni , “ pud iweko lok acel ; cat jami ducu ma itye kwede , mi limme ki lucan , ci ibibedo ki lwak lonyo ma gikano piri i polo ; ka dong ibin icak lubo kora . ”
ento ka owinyo lok man , okumo , pien onongo en lalonyo twatwal .
yecu kun tye ka nene , owaco ni , “ tek mada bot lulonyo me donyo i ker pa lubanga !
pien bedo yot bot kinaga me donyo ki i wang libira , kato lalonyo me donyo i ker pa lubanga . ”
dano ducu ma guwinyo guwaco ni , “ ci anga ma twero larre ? ”
ento yecu owaco ni , “ gin man pe twerre ki bot dano , ento ki bot lubanga twerre . ”
petero owaco ni , “ nen , wan waweko pacciwa , walubi . ”
owaco botgi ni , “ ada , awacciwu ni , pe tye ngatti mo ma oweko ode , nyo dakone , nyo omegine , nyo lunyodone , nyo litinone , pi ker pa lubanga ,
ma pe bilimo makato meno tyen mapol i kare man , ki i kare ma bibino anyim en binongo kwo ma pe tum . ”
yecu otero jone apar wiye aryo i mung , owaco botgi ni , “ wunen , waecito jerucalem , lok ducu ma lunebi gucoyo i kom wod pa dano bicobbe kakare .
pien gibimiye bot lurok , gibingale , gibitimo aranyi i kome , gibingulo laa i kome ;
gibipwode ki del anino , gibineke , i nino me adekke en bicer . ”
ento pe guniang lok ma en owaco ; gikano te lok man woko botgi , pe gumedo ki ngeyo lok ma giwaco botgi .
ka dong gunyiko cok ki jeriko , latowang mo onongo obedo piny i nget yo kun lego lim .
ka owinyo lwak tye ka mol ki ka ngete , ci openyo ni , “ meno kono gin ango ? ”
gititte ni , “ yecu me najaret aye tye ka kato . ”
latowang odangnge ni , “ yecu lakwar daudi , tima kica ba ! ”
dano ma onongo gutelo nyim yecu gujuke ni , “ ling , nye ; ” ento en omedde ameda ki dangnge ni , “ lakwar daudi , tima kica ! ”
yecu ocung , ociko ni gikele bote . ka obino cok , yecu openye ni ,
“ imito atimmi gin ango ? ” latowang ogamo ni , “ ladit , amito wanga onen piny . ”
yecu owacce ni , “ nen giri piny , niyeni ocangi . ”
oyotoyot ocako neno piny , ci olubo kor yecu kun miyo deyo bot lubanga . dano ducu ka guneno , ci gupako lubanga .
yecu odonyo i jeriko kun oekato akata .
onongo tye kunnu dano mo ma nyinge jakayo , lajogmucoro madit , dok lalonyo bene .
oparo pi neno yecu , ento pe otwero pi lwak , pien en cek .
oringo anyim , oito i wi yat olam wek enen , pien yecu onongo oewok ki i yo-nu .
ka yecu oo i kabedo-nu , oneno malo , owacce ni , “ jakayo , lor piny oyotoyot ; pien tin myero abed i odi . ”
jakayo olor oyotoyot , ojole ki yomcwiny .
ka dano ducu guneno , ci gungur kun giwaco ni , “ en odonyo i ot ka bedo welo pa dano ma labalo . ”
jakayo oa malo , owaco bot rwot ni , “ nen , ladit , abimiyo nucu jamina bot lucan ; ka abumo ngat mo i gin mo , abicule wang angwen . ”
yecu owacce ni , “ tin lar obino i ot man , pien en bene lakwar abraim .
pien wod pa dano obino ka yenyo ki ka laro jo ma orwenyo . ”
ka pud giwinyo lok man , yecu omedde ki lokke , obolo botgi carolok , pien onongo dong cok ki jerucalem , dok pien onongo gitamo ni ker pa lubanga binen cutcut .
pi meno owaco ni , “ yam tye wod ker mo ma oa ocito i lobo mabor ka limo twerone me loc ka dong odwog cen .
olwongo luticce apar , opoko botgi ciling alip acel , owaco botgi ni , ‘ wucat ki wil nio wang ma an adwogo . ’
ento dano me lobone gukwere , gucwalo lukwena i kore ki lok ni , ‘ pe wamito dano man olowa . ’
ka dong en odwogo , ma dong ocamo ker , ociko ni gilwong lutic ma yam emiyogi lim-mi , wek enge wel magoba ma gulimo i cato wilgi .
dano mukwongo obino i nyime , owaco ni , ‘ ladit , ciling miya ma imiya-ni omedde iye ciling alip acel mukene . ’
ogamo ni , ‘ ber , in latic maber ! pien yam ibedo lagen i kom jami matidi mo , ibibedo ki twero i kom gangi apar . ’
dano me aryone obino , owaco ni , ‘ ladit , ciling miya dok omedde iye ciling miya abic mukene . ’
owacce ni , ‘ in bene ibibedo ki twero i kom gangi abic . ’
ngat mukene dok obino , owaco mere ni , ‘ ladit , limmi en , agwoko , aboyo i kitambara ,
pien onongo alwori , pien in i dano magwa ; ikwanyo gin ma pe ikano , ikayo ka ma pe icoyo . ’
owacce ni , ‘ abingolo kop loyi kun lubo lok ma oa ki i dogi keni , in latic marac ! yam ingeyo ni an a dano magwa , akwanyo gin ma pe akano , akayo ka ma pe acoyo ,
pingo dong pe ikano limma i bengnge , wek ka adwogo , anong kun acoko limma ki magobane ? ’
owaco bot jo ma gucung ka ngete ni , ‘ wugam ciling miya-ni woko ki bote wumi bot won ciling alip acel-li . ’
guwacce ni , ‘ ladit , en dong tye ki ciling alip acel ! ’
ci en owacci , ‘ atito botwu ni , dano ducu ma mere tye gibimedo bote gin mo ; ento ngat ma mere pe , gibikwanyo woko ki bote kadi wa gin ma tye bote .
ento lukworra magi , ma gin gukwera ni pe alogi-ni , wukelgi kany , wunekgi ki pala lucwan i nyima . ’ ”
ka yecu otyeko loko lok man , ci owoto anyim kun cito malo i jerucalem .
ka dong onyiko cok ki betepage ki betania , i te got ma gilwongo jeituni , yecu ocako oro jo aryo ki i kin lupwonynyene ,
kun cikogi ni , “ wucit i gang ma tye i nyimwu . ka ce wudonyo iye wubinongo latin kana ma gitweyo , ma ngat mo peya oito i wiye ; ci wugony , wukel kany .
ka ngatti mo openyowu ni , ‘ wugonye pingo ? ’ wun wubidok iye kit man ni , ‘ rwot aye mito . ’ ”
kit meno jo ma giorogi gucito , ci gunongo kit macalo yecu otito botgi-ni .
ka gitye ka gonyo latin kana , wegine gupenyogi ni , “ wugonyo latin kana pingo ? ”
gudok iye botgi ni , “ rwot aye mito . ”
gukelo latin kana bot yecu . ka dong gupeto ginarukagi i wiye , ci gicibo yecu i wiye .
ka en oewoto , gipeto ginarukagi i wangayo .
ma dong onyiko cok ki jerucalem , i lung me got jeituni , lwak lupwonnyene ducu cwinygi obedo yom , gupako lubanga ki dwan malongo pi tic madito ma guneno ,
kun giwaco ni , “ lubanga omi gum i kom kabaka ma bino i nying rwot ! kuc obed i wi polo , ki deyo obed i kabedo ma malo twal ! ”
luparicayo mogo ma i kin lwak guwacce ni , “ lapwony , juk lupwonnyeni . ”
yecu odok iye ni , “ atito botwu ni , ka kono jo-ni guling , godi magi kikomgi kono gudangnge . ”
ka dong onyiko cok , ma oneno gang , okok pire ,
kun waco ni , “ tin-ni ka kono ingeyo lok ma kelo kuc boti , kono ber ! ento koni gikano woko ki boti .
pien kare bibino i komi ma lukworri gibitoro lobo rumi dyere , gibidiri tungngi ki tungngi ,
gibireti piny , in ki litinoni ; pe gibiweko gweng mo acel i ii dong ma ododde i wi wadi ; pien yam pe ingeyo kare ma gibilimi iye . ”
yecu odonyo i ot pa lubanga , ocako ryemo lucat-wil woko ki iye ,
kun waco botgi ni , “ yam gicoyo ni ‘ oda bibedo ot me lega ’ ; ento wun wuloko odoko boro pa luyak . ”
yecu obedo ka pwony i ot pa lubanga nino ducu . ajwagi madito pa lubanga ki lupwony-cik ki jo madito i kin lwak guyenyo yo me neke ;
ento pe gunongo gin mo ma myero gutim i kome , pien dano ducu guketo cwinygi ka winyo lokke .
i nino mo acel ka yecu tye ka pwonyo dano i ot pa lubanga kun tito lok me kwena maber , ajwagi ki lupwony-cik ki ludongo gubino ,
gupenye ni , “ tit botwa , twer ango mumiyo itimo gin magi ; nyo anga ma omiyoni twero man ? ”
yecu odok iye botgi ni , “ an bene abipenyowu ki peny acel ; wudokka iye .
batija pa jon twerone oa ki i polo nyo ki bot dano ? ”
guporo lok kekengi kun giwaco ni , “ ka wawacci , ‘ oa ki i polo , ’ en bipenyowa ni , ‘ pingo pe wuye en ? ’
ento ka wawaco ni , ‘ oa ki bot dano , ’ dano ducu bicelowa ki got ; pien dano ducu giye atika ni jon aye lanebi . ”
mumiyo gudok iye bot yecu ni pe gingeyo ka ma oa iye .
yecu owaco botgi ni , “ an bene pe abitito botwu kit twer mumiyo atiyo lok magi . ”
yecu ocako bolo carolok man bot lwak ni , “ yam tye dano mo ma opito olok i potone , ci oweko bot lupur , ocito woko wa i lobo mukene , ori kunnu pi kare malac .
ka kare oromo , ci ooro luticce bot lupur ni myero gumine nyig olok mogo ; ento lupur gugoye , guryeme ci odok ki cinge nono .
en dok ooro latic mukene ; gin gugoyo en bene , gutimo tim aranyi i kome , guryeme kwede odok ki cinge nono .
dok ooro me adekke ; guketo ret i kom man , gucwale woko .
lacen won poto olok owaco ni , ‘ abitimo gin ango dong ? abioro woda ma amaro ; gwok nyo gibiwore . ’
ento ka lupur gunene , guloko kekengi ni , ‘ man aye dong lale lim ; waneke woko , wek lim ma en bileyo-ni obed mewa . ’
gucwale woko ki i poto olok , guneke . won poto bitimogi ningning ?
en bibino , ci neko lupur meno woko ducu , miyo poto olok bot jo mukene . ” ka guwinyo lok man , guwaco ni , “ pe kumeno ! ”
ento yecu ociko wange i komgi , owaco ni , “ man kono gin ango ma yam gicoyo ni , ‘ got ma lugedo gukwero-ni en aye odoko got madit ma i twok ot ’ ?
dano ducu ma poto i kom got man bitur woko ; ento ka got man opoto i kom ngat mo , binyote woko . ”
lupwony-cik ki ajwagi madito pa lubanga gumito make i cawa-nu , ento gulworo lwak ; pien guniang ni en obolo carolok man i komgi .
gingiyo kare maber , ci gioro lurot , ma giporo bedo ni gin jo ma genne , wek gimak lok ma a i doge , wek gimiye i te loc ki twero pa laloyo .
gupenye ni , “ lapwony , wangeyo ni in iloko dok ipwonyo lok ma tye atir , pe ipoko kin dano , ento ipwonyo yo pa lubanga ki ada .
myero wacul mucoro bot cecar nyo pe ? ”
ento en oniang ryekogi , openyogi ni ,
“ kong wunyutta lim ma giculo kwede . cal ki coc ma tye i kome-ni pa anga ? ” gugamo ni , “ pa cecar . ”
yecu owaco ni , “ wudwok jami pa cecar bot cecar , ki jami pa lubanga wudwok bot lubanga . ”
pe gutwero mako lok mo ma oa ki i doge i nyim lwak ; ento guuro kit ma en ogamo kwede lok , ci guling alinga .
lucadukayo mogo gubino bot yecu , gin aye jo ma onongo giwacci jo muto pe gicer .
gupenye ni , “ lapwony , moses yam ocoyo botwa ni , ka laco mo oto woko oweko dakone ma pe ki litino , ominne myero olak dako-nu , wek onywal kwede litino ka wi ominne .
yam tye omego abiro ; ngat mukwongo onyomo dako , ci oto labongo litino ;
me aryone ,
ki me adekke bene gulako dako-nu , kit meno gin abiro ducu gubedo ki dako-nu , guto labongo litino .
lacen dako-nu bene oto .
i kare me cer ki i kin jo muto , dako-nu bibedo dako pa anga i kingi ? pien gin co abiro-ni ducu gubedo kwede . ”
yecu owaco botgi ni , “ jo me kare man ginyomme ;
ento jo ma gikwanogi ni myero guo i lobo maca , ki i cer ki i kin jo muto , pe ginyomo , pe gibigero co ,
pien pe dok gitwero to , dong girom ki lumalaika ; gin litino pa lubanga , ma gin litino me cer .
ento ni jo muto twero cer , moses kikome bene onyuto , i dul ma gikwano iye lok i kom caka , ka ma en olwongo iye rwot ni , ‘ lubanga pa abraim , lubanga pa icaka , ki lubanga pa yakobo . ’
dong lubanga pe lubanga pa jo muto , ento lubanga pa jo makwo ; pien dano ducu bedo kwo pire . ”
jo mogo i kin lupwony-cik gugamo doge ni , “ lapwony , iwaco kakare . ”
pien pe dok gudiyo cwinygi me penye ki lok mo .
ento yecu openyogi ni , “ giwaco ningning ni kricito ma lubanga oyero en lakwar daudi ?
pien daudi kikome bene owaco i buk me jabuli ni ‘ rwot owaco bot rwoda ni , bed i kom bada malacuc , i kabedo me deyo
nio ka abimiyo lukworri doko kom me teno tyeni . ’
kit meno ka ce daudi yam olwonge ni rwot , ci dok en bedo lakwarre ningning ? ”
i kare ma lwak ducu winyo lokke , yecu owaco bot lupwonnyene ni ,
“ wugwokke i kom lupwony-cik ma gimaro wot ma guruko bongngi maboco , dok gimito ni dano gubed ka motogi wa i cuk-gu , gimaro bedo i kom pa wa ludito , ka gitye i kacokke , dok gimaro bedo i kabedo me deyo i karama .
gin gimayo odi pa mon-to , dok gibedo ka lego lega maboco me buta keken . gingolo kop madit i wigi makato . ”
yecu otingo wange malo , ci oneno lulonyo kun gibolo motgi i canduk lim i ot pa lubanga .
oneno dato mo ma lacan , ma obolo cente aryo ma rom ki cente abic me kare-ni .
owaco ni , “ adada awaco botwu ni , dato man ma lacan-ni obolo lim madwong makato dano ducu ;
pien gin ducu gugito but limgi madwong-ngi aye gubolo , ento en i canne-ni , obolo lim ducu ma tye bote , ma konyo kwone . ”
ka onongo jo mogo i kin lupwonnyene gubedo ka lok pi ot pa lubanga , kit macalo gideyo kwede ki godi mabeco ki gityer ma gimiyo pire , ci yecu owaco ni ,
“ gin magi ducu ma wuneno-ni , kare bibino , ma pe gibiweko got acel mo ma ododde i wi wadi ma pe gibicoro woko piny . ”
lupwonnye gupenyo yecu ni , “ lapwony , man bitimme awene , dok kit gin ango ma binyuto ka man dong cok timme ? ”
yecu ogamo ni , “ wugokke , ngatti mo owek rwenyowu ; pien jo mapol gibibino i nyinga , ma giwacci , ‘ an aye a en ! ’ dok ni , ‘ kare dong onyiko cok ! ’ pe wulubgi .
dok ka wubiwinyo pi lweny ki pi arubaruba , pe wubed ki lworo , pien meno kong myero otimme , ento agik pe bibino oyotoyot . ”
lacen owaco botgi ni , “ rok bilweny ki rok wadi , ker bilweny ki ker wadi ;
ki oyengyeng madongo biyengo lobo , kec laparanat ki two gemo mapatpat bipoto i kabedo mapol ; ki gin ma miyo lworo mako dano , ki lanyut madongo bene , bia ki i polo .
ento ma peya gin meno ducu otimme , kong gibimakowu , gibilibowu , gibiterowu i nyim kacokke , gibitweyowu i mabuc , gibikelowu i nyim luker ki i nyim luloc pi nyinga .
man aye bibedo kare botwu me tito lok me caden i koma .
pi meno , wumok i tamwu ni pe wubitamo con kit ma wubidok iye ,
pien abimiyowu twero me dok ki ryeko , ma ngat mo i kin lukworwu pe bitwero ette i kome , kadi pyem kwede .
kadi wa lunyodowu ki omegiwu ki wadiwu ki luremwu bene gibidobowu , jo mogo i kinwu gibinekogi ;
dano ducu bimon kwedwu pi nyinga .
ento yer wiwu acel mo pe birwenyo .
ka wudiyo cwinywu , ci wubilaro kwowu .
“ ento ka wuneno mony orumo jerucalem , ci wunge ni kare me ketone dong onyiko cok .
jo ma tye i judaya myero guring i wi godi , jo ma tye i gang myero guring woko ki iye , jo ma tye woko i kin paco pe dok gudony i jerucalem .
pien kare meno bibedo kare me culo kwor , ki cobo lok ducu ma yam gicoyo .
dok mon ma giyac gibineno cam i kare meno , ki mon ma gidoto litino bene ! pien can man madit bipoto i lobo , ki kiniga madwong bipoto i kom jo me rok man .
gibinekogi ki pala lucwan , gibiterogi me bedo opii i kin rok ducu ; lurok gibinyono jerucalem piny , nio ka kare pa lurok ocobo kakare .
“ lanyut binen i kom ceng , i kom dwe ki i kom lakalatwe , rok mapol ma i wi lobo bikumo kun nongo cwinygi ongabbe angaba pi mor me biamwonyi .
kom dano bimyel ki lworo , ka gibitamo gin ma bipoto i kom lobo ; pien twer ducu ma i polo biyengnge .
lacen gibineno wod pa dano kun bino i wi pol ki tek ki deyo madit .
ka gin magi ocako timme , myero wunen malo , myero wuting wiwu malo , pien kare me kokowu dong onyiko cok . ”
dok obolo carolok botgi ni , “ kong wunen yat oduro , ki yadi mukene ducu ;
ka dong olot , wuneno piwu kenwu , ci wungeyo ni oro dong cok .
kit meno wun bene , ka wuneno gin magi otimme , myero wunge ni ker pa lubanga dong onyiko cok .
ada awaco botwu ni , yalwak me kare man pe bitum nio wang ma lok magi ducu otimme .
polo ki lobo gibitum , ento lokka pe bitum .
“ ento wugwokke kenwu , cwinywu owek doko nwang pi woro cam , ki mero kongo , ki pi lok me kwo man ma miyo wubedo ki tam mapol , wek nino-nu pe obin oumwu atura macalo akum ;
pien bibino i kom jo ducu ma bedo i wi lobo ducu .
ento wubed ma wangwu twolo i kare ducu , kun wulego ni myero wubed ki tek me bwot ki i lok magi ducu ma bitimme , ki cung i nyim wod pa dano . ”
nino ducu onongo yecu pwonyo i ot pa lubanga dyeceng , ento dyewor woto buto i wi got ma gilwongo got jeituni .
odiko con dano ducu gibino bote i ot pa lubanga ka winyo lokke .
nino madito me mugati ma tobi pe iye ma gilwongo kato ( paska ) onongo onyiko cok .
ajwagi madito pa lubanga ki lupwony-cik gubedo ka yenyo kit yo ma myero gineke kwede ; pien onongo gilworo lwak .
catan odonyo i cwiny juda lakeriot ma en onongo dano acel i kin jo apar wiye aryo-ni .
ocito oporo lok ki ajwagi madito pa lubanga ki ludito askari me ot pa lubanga , kit ma myero emiye kwede botgi .
cwinygi obedo yom , gucako cikke me miye lim .
omiyo juda oye , ci oyenyo kare maber ma myero emiye kwede botgi ma nongo lwak pe .
nino me mugati ma tobi pe iye oromo , ma gitumo iye latin romo me kato .
yecu ooro petero ki jon , kun cikogi ni , “ wucit wuyub cam me kato piwa , wek wacam . ”
gupenye ni , “ imito ni waciyub kwene ? ”
yecu owaco botgi ni , “ nen , ka wudonyo i gang me jerucalem , ci laco mo birwatte kwedwu kun oyeyo agulu pii ; en aye wulub kore wa i ot ma en bidonyo iye ,
wutit bot won ot ni , ‘ lapwony penyi ni , ot welo tye kwene , ka ma abicamo iye cam me kato kacel ki lupwonnyena ? ’
ci en binyuto botwu kicika ot malac ma malo ma gipeto , giyubo maber ; wuyub kabedo kunnu . ”
gucito gunongo kit macalo yecu owaco botgi-ni , guyubo cam me kato kunnu .
ka cawa oromo , yecu obedo piny i dog cam , kacel ki lukwena .
yecu owaco botgi ni , “ abedo ka paro mada me camo cam me kato man kwedwu , ma kun pud peya aneno can ;
pien awaco botwu ni , pe dok abicamo nio ka ocobo kakare i ker pa lubanga . ”
ci otingo kikopo , ka dong orwoyo owaco ni , “ wumak man , wupok i kinwu ;
pien awaco botwu ni , nia koni pe dok abimato pig olok nio wang ma ker pa lubanga obino . ”
omako mugati , ka dong opwoyo , ci obaro iye , omiyogi kun wacci , “ man aye koma [ ma gimiyo piwu , wutim kuman me po pira . ”
kumeno ka gucamo otum otingo kikopo , kun wacci , “ kikopo man aye gicikke manyen i remona ma oo piwu . ]
ento , nen , ngat ma bidoba cinge tye kacel kweda i dog cam .
pien wod pa dano cito gire kit macalo yam giciko ; ento dano meno ma dobo wod pa dano bineno can ! ”
lupwonnye gucako pennye kekengi ni , anga i kingi ma bitimo lok man .
pyem bene ocakke i kin lupwonnye ni anga i kingi ma gitamo ni bedo ladit .
yecu owaco botgi ni , “ luker pa lurok gibwoyo lwakgi ki tek , jo ma tye ki twero i komgi gilwongogi ni lutim-ber .
ento pe kit meno botwu ; ngat madit i kinwu myero odok macalo ngat matidi , ki latel-wic myero obed macalo ngat ma tiyo pi dano .
pien anga madit , ngat ma bedo i dog cam , kece mono ngat ma kelle cam ? pe ngat ma bedo i dog cam ? ento an abedo i kinwu macalo ngat ma tiyo pi dano .
“ wun aye jo ma wubedo ka ngeta jwijwi i kare ducu ma gibedo ka tema .
macalo wora omiya ker , an bene abimiyowu ,
wek wucam , wumati i dog mejana i kerra , dok wubed i wi komker kun wungolo kop ki kaka apar wiye aryo pa jo icrael .
“ cimon , cimon , nen catan otyeko penyo piwu me apyeta macalo bel ,
ento alego piri ni niyeni pe odok cen . in bene ka dong ilokke , myero ijing cwiny utmegini . ”
petero owacce ni , “ rwot , dong ayubbe me cito kwedi i mabuc ki i to . ”
yecu odokke iye ni , “ petero , awacci ni , tin twon gweno pe bikok , nio wang ma ikwera tyen adek ni pe ingeya . ”
yecu openyo lupwonnyene ni , “ i kare ma yam aorowu labongo kicaa lim , nyo opiro , kadi war , gin mo oremowu ? ” gugamo ni , “ pe . ”
ocikogi ni , “ ento koni , ngat ma tye ki kicaa lim , myero oter , ki opiro bene kit meno . ngat ma pe ki pala lucwan myero ocat kanyine , wek owil kwede ,
pien awaco botwu ni , ginacoya man myero ocobbe kakare i koma ni , ‘ gikwane kacel ki lubalo ’ ; pien lok ma gicoyo i koma tye ka cobbe kakare . ”
guwacce ni , “ rwot , nen , pala lucwan tye kany aryo . ” en odok iye botgi ni , “ meno romo . ”
yecu okato woko , ocito i wi got jeituni macalo kite tye ; lupwonnye gulubo kore .
ka oo i kabedo meno , ci owaco botgi ni , “ wuleg lubanga , wek pe wudony i abita mo . ”
opokke kwedgi ma rom ki ka ma gibayo iye lakidi , ci otumo conge piny , olego ni ,
“ wora , ka imito , kwany kikopo man woko ki bota , ento pe obed macalo an amito ; gin ma in imito aye myero otimme . ”
lamalaika ma oa ki i polo onen bote kun miye tek .
ka kun onongo tye ki kumo twatwal , omedde ki lega matek ; omiyo kwok ocorre i kome macalo remo ma ton cwer i ngom .
ka oa ki ka lega , obino bot lupwonynye , onongo gunino woko pi cwercwiny ,
openyogi ni , “ wunino pingo ? wua , wuleg lubanga , wek pe wudony i abita mo . ”
ka onongo yecu pud tye ka lok , lwak gubino , kun dano ma nyinge juda aye otelo wigi , en ngat acel i kin jo apar wiye aryo-ni . onyiko cok bot yecu wek emote kun enoto leme .
ento yecu openye ni , “ juda , in idobo wod pa dano ki noto lem ? ”
ka jo ma i ngete guneno gin ma mito timme , ci gupenyo ni , “ rwot , watong dano ki pala lucwan ? ”
ngat acel i kingi otongo opii pa ajwaka madit pa lubanga , onguno ite malacuc woko .
ento yecu owacci , “ ogik dong ki man keken ! ” obongo ite , ocange .
lacen yecu owaco bot ajwagi madito pa lubanga ki ludito pa askari me ot pa lubanga , ki ludongo ma gubino i kome , ni , “ wubino i koma ki pala lucwan ki odoo-gu me maka macalo wubino i kom layak mo ?
yam abedo kwedwu jwijwi i ot pa lubanga , pe wumaka . ento koni aye karewu ki twero me colpiny . ”
ci gumako yecu , gutere , gukele i ot pa ajwaka madit pa lubanga . petero olubo kore kun tye ki cen ka mabor .
ka gimoko mac i dyekal , ma gubedo piny kacel , petero bene obedo piny i kingi .
angeca mo onene kun obedo ka ma mac ocaro ; ka ongiye matek , ci owaco ni , “ dano man bene nakanen tye kacel kwede . ”
ento petero okwero woko kun waco ni , “ dako , pe angeye gira . ”
kare okato manok , ngat mukene onene , owacci , “ in bene i ngat acel i kingi . ” ento petero owaco ni , “ nye , an ko ! ”
ka kare okato ma mito romo cawa acel , ngat mukene oloko kun moko ni , “ ada , dano man nakanen tye kacel kwede ; pien en lagalilaya . ”
ento petero ogamo ni , “ nye , an akwiya lok ma itye ka wacone-ni . ” cutcut ma pud en waco lok man , twon gweno otugi kok .
rwot olokke oneno petero . ci petero opo lok pa rwot , kit macalo nene yecu owacce ni , “ ma nongo twon gweno peya okok tin , ibikwera woko tyen adek kulu . ”
ci okato woko okok ki cwercwiny madwong .
jo ma gumako yecu gunyware , gugoye ;
guboyo wange woko bene ki kitambara kun gipenye ni , “ ka in lanebi tuci ! anga mugoyi ? ”
guloko lok mukene mapol i kome , kun giyete .
ka piny dong oru , ludongo pa lwak , kacel ki ajwagi madito pa lubanga ki lupwony-cik , gucokke kacel ; gukele i nyim lukikogi , guwaco ni ,
“ tit botwa ka ce in aye i kricito ma lubanga oyero . ” ento yecu owaco botgi ni , “ ka atito botwu , wun pe wubiye ;
ka apenyowu wun pe wubidokka iye .
ento nia koni wod pa dano bibedo piny i kabedo me deyo ka nget lubanga won twer tung lacuc . ”
gin ducu gugamo ni , “ dong in i wod pa lubanga do ? ” yecu ogamo ni , “ wun wuwaco ni an a en . ”
guwaco ni , “ dok wamito caden me ngo ? wan dong wawinyo piwa kenwa ki i doge kene . ”
lwak ducu gutwarre , gutero yecu i nyim pilato .
gudote kun giwaco ni , “ dano man wanongo tye ka rwenyo rokwa , ogengowa ni pe wacul mucoro bot cecar , kun lwongnge kene ni en kricito , kabaka . ”
pilato openye ni , “ in i kabaka pa lujudaya bo ? ” yecu ogamo ni , “ iwaco kakare gire . ”
pilato owaco bot ajwagi madito pa lubanga ki lwak ducu ni , “ pe anongo kop marac i kom dano man . ”
ento gin gudiye kun giwaco ni , “ dano-nu poyo lwak , kun pwonyo i lobo judaya ducu , cakke ki i galilaya nio kwede wa kany . ”
ka pilato owinyo lok man openyo ka gwok nyo yecu lagalilaya .
ka oniang ni en tye i te loc pa kerode , ci ocwale bot kerode , ma en kikome bene onongo tye i jerucalem i kare-nu .
ka kerode oneno yecu , cwinye obedo yom twatwal , pien onongo yam con paro pi nene , pien owinyo pire , dok onongo geno ni ebineno lanyut mo ma en bitiyo .
omiyo kerode openyo yecu ki peny mapolpol ; ento yecu pe omedo ki dok iye lok mo .
ajwagi madito pa lubanga ki lupwony-cik gucung i ngete kun gidote ki tek .
kerode ki askarine bene gungale , gunyware ; guruke ki bongo me deyo , gudwoke kwede bot pilato .
kerode ki pilato gudoko lurem i nino meno cut , pien yam con onongo gimon kekengi .
pilato olwongo ajwagi madito pa lubanga ki luloc ki lwak kacel ,
owaco botgi ni , “ wun wukelo dano man bota ni en ngat ma rwenyo lwak , an apenye i nyimwu , ci nen , pe anongo kop mo marac i kome i kom lok ducu ma wudote kwede ;
kadi kerode bene pe onongo , pien kerode odwoko en botwa . nen , pe otimo gin mo ma myero gineke pire ;
pi meno abigoye , ci abigonye . [
i kare me karama , yam mitte ni myero ogony botgi ngat acel pigi . ] ”
ento lwak ducu gudangnge lawangacel ni , “ tere woko ! gony botwa baraba ! ”
baraba kono yam dano ma gitweye i mabuc pi tugo lwak i jerucalem ki pi nek .
pilato dok oloko botgi , kun mito gonyo yecu ;
ento lwak gumedde ki dangnge ni “ gure woko i kom yatariya , gure woko i kom yatariya ! ”
pilato owaco botgi tyen me adekke ni , “ pingo kaa ? otimo kit gin ango marac ? an gira pe anongo kop mo marac i kome ma myero gineke pire ; pi meno abigoye , ci abigonye . ”
ento lwak guwo ki dangnge kun gidiye ni myero gigure i kom yatariya . dwangi oloyo .
omiyo pilato ongolo kop ni myero gitim yecu kit macalo gimito .
ogonyo dano ma yam gitweyo i mabuc pi tugo dano ki pi nek , ma lwak gubako doggi bote pire ; ento omiyo yecu botgi wek gutime kit macalo gimito .
ka gitye ka tere dong woko , ci gimako cimon , dano mo me cirene ma onongo donyo i gang kun oa ki i kin paco , gucibo yatariya i kome , wek oting , olub ki kor yecu .
lwak dano madwong gulube , ki mon mapol ma gikumo kun gikok pire .
ento yecu olokke botgi owaco ni , “ anyira jerucalem , pe wukok pira , ento wukok piwu kenwu ki pi litinowu .
pien nen , kare bibino ma gibiwaco ni , ‘ tye ki gum lulur , kiot nyodo ma pe nywal , ki tuno ma pe gidoto ! ’
lacen dano biwaco bot godi matino ni , ‘ wupot i komwa ’ ; ki bot godi matino ni , ‘ umwa . ’
pien ka gitimo man ma yat pud dyak , bibedo ningning ka yat dong otwo ? ”
jo aryo mukene bene , ma lutim maraco , giterogi wek ginekgi kacel kwede .
ka guo i kabedo ma gilwongo cogo wic , gigure i kom yatariya kunnu , ki lutim maraco , ngat acel tung lacuc , ngat acel tung lacam .
yecu owaco ni , “ aba , wayi tim kica botgi , pien pe gingeyo gin ma gitye ka tiyone . ” gubolo kwir pi poko ginarukane .
lwak gucung kun gineno ; ento luloc gungale kun giwaco ni , “ yam olaro jo mukene , kong olarre kene ka en kricito pa lubanga , ma en oyero ! ”
askari bene gunyware , gubino gumine kongo vino mawac ,
kun giwaco ni , “ ka in i kabaka pa lujudaya , larre keni ! ”
i waraga ma giketo ka wiye , gicoyo nukuta me leb grik , ki me leb roma , ki me leb ibru ni , “ man aye kabaka pa lujudaya . ”
ngat acel i kin lutim maraco ma giguro kacel kwede ocaye kun waco ni , “ in pe i kricito ma lubanga oyero ce ? larre keni wa ki wan bene ! ”
ento lawote-ni ojuke kun waco ni , “ in pe ilworo lubanga , ma kun gingolo kop i komi kwede ma rom ?
wan giwa gingolo kop i komwa kakare ; pien watye ka limo cul ma myero , pi timwa ; ento dano man pe otimo gin mo marac wacel . ”
ci owaco ni , “ yecu , po pira ka ibidonyo i kerri . ”
yecu odok iye bote ni , “ ada , awacci ni , tin wabibedo kwedi i paradic . ”
ka cawa dong mito romo abicel , piny ocido macol i wi lobo ducu nio wa i cawa abongwen ,
kun wang ceng oumme woko ; bongo kicika me ot pa lubanga obar , dyere opokke aryo .
yecu odangnge ki dwan matek , owaco ni , “ aba , amiyo cwinya i cingi ! ” ka owaco lok man , ci oto .
ka ladit ma loyo askari oneno gin ma otimme , opako lubanga kun waco ni , “ ada , dano man kara dano ma kite atir ! ”
lwak ducu ma gucokke ka nene , ka guneno gin ma otimme , gudok paco kun gidongo korgi .
lureme ducu ki mon ma yam gubino kwede nia i galilaya , gucung ki cen kun gineno gin man .
i kare-nu onongo dano mo ma nyinge yucepu tye kunnu ma oa ki i gang mo pa lujudaya ma gilwongo arimataya . en onongo ngat acel i kin jo ma bedo i lukiko , en dano maber , dok kite atir ,
yam pe ocwako tamgi kadi ki ticgi , ento onongo kuro ker pa lubanga .
dano man ocito bot pilato , olego pi kom yecu .
okwanye ki i kom yatariya , ci oboye ki bongo camanini malengnge , ka opyele i lyel ma gikwinyo i got , ka ma peya gipyelo iye kom ngat mo .
nino-nu onongo nino me yubbe , cabit bene onongo dong cok cakke .
mon ma yam gubino kwede nia ki i galilaya , guneno lyelle , ki kit ma gipyelo kwede kome ;
gudok , guyubo angwece ki moo wir . i cabit , guywe kit macalo cik tye .
i nino mukwongo me cabit , mon gupuk kwarpiny , gubino i wi lyel , kun gikelo angwecegi ma guyubo .
gunongo ni giloro got woko ki i dog lyel ,
ento ka gudonyo iye , pe gunongo kom rwot yecu .
ka onongo pud guro lok man , nen , co aryo gucung i ngetgi ma guruko jor ma ryeny lidangdang .
ka komgi oryangnge , ci guryebbe piny , co-nu gupenyogi ni , “ pingo wuyenyo dano makwo i kin jo muto ? [
en pe tye kany , ento ocer woko . ] wupo lok ma yam en owaco botwu i kare ma pud en tye i galilaya ,
ni , wod pa dano myero gimiye i cing lubalo , gigure i kom yatariya , ki cer woko i nino me adekke . ”
gupo lokke ,
ka gua ki i wi lyel gudok , gutito lok man ducu bot jo apar wiye acel ca , ki bot jo mukene ducu .
jo ma yam gutito lok man bot lukwena gin aye maliam lamagdala , joana , ki maliam min yakobo , ki mon mukene ma onongo tye kwedgi .
lokdgi obedo calo lok mingo ki bot lukwena , pe guye lokgi . [
ento petero oa , oringo wa i wi lyel ; ka ocung oneno lyel , oneno bongngi camanini ma tye kengi pat ; odok paco kun uro gin ma otimme . ]
i nino-nu kikome jo aryo ki i kingi onongo nene gicito i paco ma gilwongo ni emau , ma mito romo mairo abiro ki i jerucalem ,
kun giboko lok kekengi i kom gin ma otimme .
ka kun giboko lok ma bene gilaro kacel , yecu kikome onyiko cok , owoto kwedgi .
ento wanggi oumme woko , pe gungeye .
owaco botgi ni , “ wularo lok ango kekenwu kun wutye ka wot-ti ? ” gucung ma wanggi nen ki can .
ngat acel i kingi ma nyinge kelopa , odok iye bote ni , “ in i welo keni i jerucalem ce , ma pe ingeyo lok ma otimme kunnu i kare man ? ”
yecu openyogi ni “ gin ango ? ” gudokke iye ni , “ lok i kom yecu lanajaret , ma yam obedo lanebi matek i lokke ki i ticce i nyim lubanga , ki i nyim dano ducu ,
ki kit ma ajwagi madito pa lubanga ki lulocwa gudobe wek gingol kop i kome me neke , gugure i kom yataria .
ento yam wageno ni en aye ngat ma bikoko icrael . iyo , medo i kom meno ducu , tin dong nino me adek nia ma lok man otimme .
mon mogo i kinwa bene gumiyowa ur . gupuk i wi lyel odiko con ,
pe gunongo kome ; gudwogo cen kun giwaco ni guneno lumalaika ma onyutte botgi , kun giwaco ni en kwo gire .
jo mukene ma onongo tye kacel kwedwa gucito i wi lyel , gunongo tye kit macalo mon guwaco ; ento pe guneno kome . ”
yecu owaco botgi ni , “ wun luming , ki luwackom i cwinywu pi ye lok ducu ma lunebi yam guloko !
pe myero ni kricito ma lubanga oyero onen can magi , wek odony i deyone ? ”
cakke wa i kom moses , ki lunebi ducu , en ogonyo botgi lok ducu ma i ginacoya ma mako kome .
ka gunyiko cok ki paco ma onongo gicito iye-ni , yecu otimo macalo mito kato akata ki wotte ,
ento gudiye matek kun giwaco ni , “ bed botwa , pien piny dong cok yuto , ceng bene dong cok poto woko . ” odonyo i ot obedo kwedgi .
ka tye i dog cam kacel kwedgi , omako mugati , opwoyo , obaro iye , omiyo botgi .
wanggi oyabbe , gungeye ; ci cutcut orwenyo woko ki i wanggi .
gupennye kekengi ni , “ cwinywa nakanen pe obedo ka pukke i kare ma en tye ka lok kwedwa i wangayo , kun yabbiwa ginacoya ? ”
gua i cawa-nu , gudok i jerucalem ; gunongo jo apar wiye acel ca gucokke kacel , ki jo ma onongo tye botgi .
jo-nu guwaco ni , “ rwot ocer ada , onyutte bot cimon ! ”
gutito lok ma otimme i wangayo , ki kit ma gingeye kwede i kare ma obaro mugati .
ka pud gitye ka loko lok man , yecu kikome ocung i kingi , [ owaco botgi ni , “ kuc obed i komwu ! ” ]
ento komgi oto woko lirut , gulworo kun gitamo ni gineno tipo .
yecu openyogi ni , “ pingo cwinywu opoto ? pingo wupennye kekenwu i cwinywu ?
wunen cinga , ki tyena , man an kikoma ; wubonga , wunena ; pien tipo pe tye ki kom ki cogo kit macalo wuneno an atye kwede . ” [
ka dong owaco lok man , ci onyuto cinge ki tyene botgi . ]
ento ka pud peya giye pi yomcwiny , kun giuro , owaco botgi ni , “ wutye ki gin mo kany me acama ? ”
gumiye but rec ma gubulo ,
ogamo , ci ocamo i nyimgi .
lacen owaco botgi ni , “ man aye lokka ma yam aloko botwu i kare ma onongo pud atye kwedwu , ni , lok ducu ma gicoyo i koma i cik pa moses , ki i lunebi , ki i jabuli myero ocobbe kakare . ”
oyabo tamgi wek giniang ginacoya , ,
owaco botgi ni , “ yam gicoyo kit man ni , kricito ma lubanga oyero myero onen can , ci i nino me adekke myero ocer ki i kin jo muto ,
dok myero gitit lok i kom ngut ma kelo weko bal i nyinge bot rok ducu kun gicako ki i jerucalem .
wun wucaden me lok man .
nen , abicwalo botwu gin ma wora ociko ; ento myero wubed i jerucalem , nio ka gibirukowu ki tek ma a ki i polo . ”
lacen oterogi woko nio wa betania , otingo cinge malo olamo gum i komgi .
ma kun pud lamo gum i komgi , ci opokke woko ki botgi , [ gitinge , gitere i polo . ]
guwore , lacen gudwogo i jerucalem ki yomcwiny madwong ,
guri i ot pa lubanga jwijwi , kun gipwoyo lubanga .
i acakki piny lok onongo tye , lok tye bot lubanga , lok en lubanga .
en ceng tye bot lubanga i acakki piny ;
jami ducu en aye ceng otiyo , pe tye gin mo ma ceng giketo labongo en .
i en con tye kwo , kwo meno con ceng pa dano .
ceng oryeny i piny macol , ento piny macol pe ogengo ryeny .
yam tye dano mo ma lubanga ooro , nyinge jon .
en obino pi bedo caden me tito lok i kom ceng , wek dano ducu guye pi lokke .
en kikome onongo pe ceng , ento obino pi tito lok me caden i kom ceng .
ceng me ada ma menyo dano ducu onongo oebino i lobo .
en con tye i lobo , en aye ceng otiyo lobo , ento lobo pe obedo ki ngec i kome .
en obino tugi , ento jone pe gujole .
ento dano ducu ma ceng gujole , ma guye nyinge , omiyogi twero me doko litino pa lubanga ;
ma pe ginywalogi ki remo , kadi pi miti me kom , kadi pi mit pa dano , ento pi miti pa lubanga .
lok odoko dano , obedo i kinwa , kun opong ki kica ki ada ; wan waneno deyone , deyo macalo pa latin acel keken ma oa bot won .
jon obolo lok me caden i kome kun dangnge ni , “ man aye ngat ma yam atittiwu pire ni , ‘ ngat ma bino i ngeya kata ki dit , pien en okwongo nyima con . ’ ”
nia i lonyone mapol wan ducu gimiyowa kica i kom kica .
pien cik yam gimiyo kun wok ki bot moses , ento kica ki ada , yecu kricito aye okelo .
pe tye ngat mo ma yam oneno lubanga ; wod acel keken , ma tye i kor won , omiyo won ongene .
man lok me caden ma jon obolo , ka lujudaya guoro ajwagi ki jo levi nia jerucalem pi penye ni , “ in anga ? ”
en otuco ka maleng , pe omungo , otuco ni , “ an pe a kricito ma lubanga oyero . ”
gupenye ni , “ in dong anga ? in elia bo ? ” en odok iye ni , “ pe . ” “ in lanebi meno ? ” en ogamo ni , “ pe ” .
dok gupenye ni , “ in anga kaa ? tittiwa , wek wadwok lok bot jo muorowa . ilwongnge kekeni ni in anga ? ”
en odok iye ni , “ an a dwan ngat ma dangnge i tim ni , ‘ wutir yo pa rwot ocung atir , ’ macalo lanebi icaya owaco . ”
jo mogo ma ceng gioro nia i kin luparicayo
gupenye ni , “ dong pingo ibatija dano , ka in pe i kricito ma lubanga oyero , nyo elia , nyo lanebi meno ? ”
jon odokkigi iye ni , “ an abatija dano ki pii ; ento i kinwu ocung ngatti mo ma wun wukwiya ,
en aye ngat ma bino ki i ngeya , ma an pe amyero ka gonyo del warre . ”
lok man ducu otimme i betania loka jordan , ka ma jon yam obedo ka batija iye dano .
orwone jon oneno yecu kun woto bino tung bote , owaco ni , “ nen latinromo pa lubanga ma kwanyo bal me lobo !
man aye ngat ma yam awaco pire ni , ‘ i ngeya bibino ngat ma kata ki dit , pien en okwongo nyima con . ’
an kikoma onongo pe angeye , ento pi lok man omiya abino kun abatija dano ki pii , wek ginyute bot jo icrael . ”
jon otito lok me caden i kome ni , “ ceng aneno cwiny maleng kun bino nia ki i polo macalo amam , opye , obedo i kome .
dong aneno , dok atito lok me caden i kome ni , man en wod pa lubanga . ”
orwone doki , jon ka ocung ki jo aryo i kom lupwonnyene ,
oneno yecu kun woto , owaco ni , “ nen latin-romo pa lubanga ! ”
lupwonnye meno aryo guwinyo kun waco lok man , ci gulubo yecu .
yecu olokke , onenogi kun gilube , openyogi ni , “ wuyenyo ango ? ” gin gupenye ni , “ rabbi ( ma te lokke ni , lapwony ) ibedo kwene ? ”
odok ki gin ni , “ wubin , wunen . ” gubino , guneno ka ma en onongo bedo iye ; ci gubedo bote i nino meno , pien cawa dong onongo cok romo apar .
ngat acel i kin jo aryo ma yam guwinyo jon kun loko , ci gulubo yecu , onongo anderiya , omin cimon petero .
en okwongo nongo ominne cimon , owacce ni , “ watyeko nongo meciya ” ( ma te lokke ni , kricito ) .
en okele bot yecu . yecu onene , owacce ni , “ in aye cimon , wod pa jon ? gibilwongi ni , kepa ” ( ma te lokke ni , petero ) .
orwone yecu omito cito i galilaya . orwatte ki pilipo , owacce ni , “ luba . ”
pilipo yam labetecaida , ma ganggi kacel ki anderiya ki petero .
pilipo onongo natanael , otitte ni , “ watyeko nongo ngat ma moses yam ocoyo pire i cik , ma lunebi bene gucoyo pire , en aye yecu me najaret , wod pa yucepu . ”
natanael openye ni , “ gin mo maber twero katti ki i najaret ? ” pilipo odokke iye ni , “ bin , inen . ”
yecu oneno natanael kun bino bote , oloko i kome ni , “ nen laicrael me ada , ma pe tye ki goba mo i cwinye ! ”
natanael openye ni , “ ingeya ningning ? ” yecu odokke iye ni , “ ma peya pilipo olwongi , kun ibedo i te olam , an aneni . ”
natanael odokke iye ni , “ lapwony , in giri i wod pa lubanga . in i kabaka me icrael ! ”
yecu odokke iye ni , “ in iye pien awacci ni , ‘ aneni kun ibedo i te olam ’ ? ibineno lok madito makato magi . ”
dok owacce ni , “ adada awacciwu ni , wubineno polo kun oyabbe , kun lumalaika pa lubanga giito dok gilor piny i kom wod pa dano . ”
i nino me adekke nyom obedo i kana , gang mo me galilaya . min yecu onongo tye kunnu ,
yecu ki lupwonnyene bene gilwongogi i nyom .
ka kongo vino otum , min yecu otitte ni , “ vinogi dong pe . ”
yecu odokke iye ni , “ maa , walaro ango wan kwedi ? cawana pud peya oromo . ”
minne ociko lutic ni , “ wutim gin ducu ma en biwacciwu . ”
onongo tye kunnu dak pii me got abicel ma gicibo pi kit me lonnye pa lujudaya ; i dak acel acel twero a iye agulu abic nyo abicel .
yecu owaccigi ni , “ wuony pii i dak ” guonyo opong woko libyeny .
owaccigi ni , “ dong wutwom , wuter bot ladit me nyom ” ; gutero .
ka ladit me nyom obilo pii ma dong olokke odoko vino , kun pe ongeyo ka ma oa iye ( ento lutic ma gutwomo pii gingeyo ) , ladit me nyom olwongo lanyom ,
owacce ni , “ dano ducu kong kwongo miyo jo vino mamit ; ka dong dano gumato oromogi , ka gikelo ma pe mit twatwalle ; ento in ikano meri vino maber nio koni . ”
lanyut meno mukwongo yecu otiyo i kana me galilaya , kun nyuto kwede deyone ; lupwonnyene guye en .
ka man otum , yecu ocito i kapernaum kacel ki minne ki omegine ki lupwonnyene ; guri kunnu pi kare manok .
kato ( paska ) pa lujudaya onongo dong tye cok , omiyo yecu ocito malo i jerucalem .
i ot pa lubanga onongo tye iye jo ma cato twoni ki romi ki amam , ki lulok-cente ma gubedo piny .
yecu okedo anino ogwil matino , ci oryemogi ducu woko ki i ot pa lubanga , kacel ki romi ki twoni . oketo lim pa lulok-cente , oryebo mejagi .
ociko lucat amam ni , “ teru jami magi woko , pe wulok ot pa abana odok cuk . ”
lupwonnyene gupo lok ma yam gicoyo ni , “ arima pi odi mito neka woko . ”
pi man lujudaya gupenye ni , “ lanyut ango ma inyuttiwa ma omiyo itiyo jami magi ? ”
yecu ogamo doggi ni , “ wuket ot pa lubanga man woko , an abigerone pi nino adek . ”
lujudaya guwacce ni , “ ot pa lubanga man gigero pi mwaka pyerangwen wiye abicel kulu . in ibigerone pi nino adek keken ? ”
ento en onongo loko pi kome ma ot pa lubangani .
ka dong gicere ki i kin jo muto , lupwonnyene gupo ni yam owaco lok man ; ci guye ginacoya ki lok ma yam yecu oloko .
ka onongo en tye i jerucalem i nino madit me kato ( paska ) , jo mapol guye nyinge pi neno lanyut ma en obedo ka tiyogi ;
ento yecu kikome pe obedo ki gen i komgi ,
pien en ngeyo jo ducu , pe omito ni ngat mo otit lok i kom dano mo bote , pien en kikome ngeyo gin ma tye i cwiny dano .
ceng tye dano mo i kin luparicayo ma nyinge nikodemo , ma en ngat acel i kin jo madito me judaya .
en obino bot yecu dyewor , owacce ni , “ lapwony , wangeyo ni in lapwony ma ia ki bot lubanga ; pien pe tye ngatti mo ma twero tiyo lanyut meno ma in itiyo , ka lubanga pe tye kwede . ”
yecu odokke iye ni , “ adada awacci ni , dano ka pe ginywale tyen me aryo pe twero neno ker pa lubanga . ”
nikodemo openye ni , “ dano gitwero nywale ningning ka dong oti ? twero donyo doki i ot nyodo pa minne tyen me aryo , ci ginywale ? ”
yecu odok iye ni , “ adada awacci ni , dano ka pe ginywale ki pii ki cwiny , pe twero donyo i ker pa lubanga .
ma ginywale ki kom en kom , ma ginywale ki cwiny en cwiny .
pe ingur pien awacci ni , ‘ myero ginywalwu tyen me aryo . ’
yamo kodo dok ka ma en mito ; iwinyo dwane , ento pe ingeyo ka ma oa iye , nyo ka ma dok iye ; dano ducu ma ginywale ki cwiny tye kameno . ”
nikodemo openye ni , “ man twero timme ningning ? ”
yecu odokke iye ni , “ in lapwony pa icrael , pe ingeyo lok man ?
adada awacci ni , wan waloko i kom gin ma wangeyo , wabedo caden i kom gin ma waneno , ento wun pe wuye lok ma watito botwu .
ka attitiwu lok me lobo , wun pe wuye , wubiye ningning ka atittiwu lok me polo ?
pe tye ngat mo ma yam oito i wi polo , kono en ma ceng olor piny nia ki i polo , en aye wod pa dano , ma bedo i polo .
kit macalo moses yam otingo twol malo i tim-mi , wod pa dano bene myero gitinge malo kumeno ,
wek dano ducu ma ye en olim kwo ma pe tum . ”
pien lubanga con omaro lobo kumeno , omiyo iye wode acel keken , wek dano ducu ma ye en owek to , ento obed ki kwo ma pe tum .
lubanga pe ooro wode i lobo ni ongol kop i kom lobo , ento wek lobo olarre pi en .
ngat ma ye en pe dong gingolo kop i kome , ento ngat ma pe ye en , dong gingolo kop oloye con ; pien pe oye nying wod acel keken pa lubanga .
ngolo kop tye kit man , ceng con obino i lobo , ento dano gumaro piny macol makato ceng , pien timgi rac .
pien dano ducu ma timo gin marac dag ceng , pe bino i ceng , wek timme pe onen ka maleng .
ento ngat ma timo gin me ada bino i ceng , wek ticce onen ka maleng , ni en tiyo i lubanga .
ka man otum , yecu ocito i lobo judaya kacel ki lupwonnyene ; obedo kwedgi kunnu kun batija dano .
jon bene onongo tye ka batija dano i ainon , cok ki calim ; pien pii onongo dwong kunnu , dano gubino , en obatijagi .
onongo peya gitweyo jon i mabuc .
pyem ocakke i kin lupwonnye mogo pa jon ki lajudaya mo i kom lok me lonnye .
gubino bot jon , guwacce ni , “ lapwony , ngat ma ceng itye kwede loka jordan , ma ceng ibolo lok me caden i kome-ni , nen , en tye ka batija dano , jo ducu gibino bote . ”
jon odok iye ni , “ dano pe twero nongo gin mo pire kene , ka pe gimiye nia ki i polo .
wun kikomwu onongo wubedo cadenna ni yam atito ni , ‘ an pe a kricito ma lubanga oyero ento giora akwongo nyime ’ .
ngat ma cung i nget nyako aye lanyom ; larem lanyom ma cung i ngete kun winye , cwinye bedo yom twatwal pi winyo dwan lanyom ; pi meno an bene cwinya yom kakare .
en myero omedde , ento an myero adok piny . ”
ngat ma oa ki malo loyo ducu ; ngat ma oa i lobo en dano me lobo , loko lok me lobo ; ngat ma oa i polo loyo ducu .
en bedo caden i kom gin ma oneno ki i kom gin ma owinyo , ento pe tye ngat mo ma ye lok ma en otito .
ngat ma ye lokke , nyuto tamme ni , lubanga en me ada .
ngat ma lubanga ooro loko lok pa lubanga , pien lubanga pe miyo cwiny kun pimo apima .
won omaro wod , ci omiyo jami ducu i cinge .
dano ma ye wod tye ki kwo ma pe tum ; ngat ma pe winyo dog wod , pe bineno kwo , ento kiniga pa lubanga bedo i kome .
ka rwot ongeyo ni luparicayo guwinyo ni yecu tye ka loko jo mapol doko lupwonnyene ki batijagi , makato jon ,
( kun yecu kikome pe obatija dano , kono lupwonnyene aye gubatijagi ) ,
ci en oa ki i lobo judaya , odok i galilaya .
ceng myero en ongol ki i camaria .
obino i gang mo me camaria ma nyinge cukar , cok ki poto ma yakobo yam omiyo bot wode yucepu .
wang it pa yakobo onongo tye kunnu ; yecu ool ki wot , ci obedo piny i nget wang it . onongo dong cawa oromo ka abicel .
dako mo me camaria obino ka twomo pii . yecu owacce ni , “ miya pii , amati . ”
pien onongo lupwonnyene gucito i gang ka wilo cam .
dako lacamaria openye ni , “ in lajudaya ikwaya pii pingo , ma kun an a dako me camaria ? ” pien lujudaya pe gimer ki lucamaria .
yecu odok iye bot dako ni , “ kono yam ingeyo mot ma lubanga miyo , dok ka kono iniang i kom ngat ma kwayi ni , ‘ miya pii , amat-ti ’ , kono ikwayo en , kono omii pii me kwo . ”
dako odokke iye ni , “ ladit , in ipe ki gitwomo , wang it bene tut ; inongo pii me kwo meno ki kwene ?
in i dit ikato kwarowa yakobo , ma yam omiyowa wang it man , ma omato piine , en ki litinone ki lwak limme ? ”
yecu odokke iye ni , “ dano ducu ma mato pii man , orwo dok bineke aye ;
ento dano ma bimato pii ma an abimiye , orwo pe bineke nino ducu . pii ma an abimiye , bidoko wang it ma gunnye i iye nio wa i kwo ma pe tum . ”
dako okwaye ni , “ ladit , miya pii meno , wek orwo pe dok oneka , awek bino wa kany ka twomo pii . ”
yecu owacce ni , “ cit ilwong cwari , ci idwog kany . ”
dako odokke iye ni , “ an cwara pe . ” yecu owaco ki dako ni , “ iwaco kakare ni cwari pe .
yam ibedo ki co abic , man ma koni itye kwede-ni pe cwari ; man iwaco kakare . ”
dako owacce ni , “ ladit , aneno in giri lanebi .
kwariwa yam giworo lubanga i kom got man , ento wun wuwaco ni kabedo ma myero giwor iye lubanga tye i jerucalem . ”
yecu ogamo dog dako ni , “ dako , ye lokka ; kare bibino ma pe wubiworo won i kom got man , kadi i jerucalem .
wun wuworo gin ma pe wungeyo , wan waworo gin ma wangeyo , pien larre oa ki bot lujudaya .
ento kare bibino , dok bene dong oo , ma ka jo ma woro i ada gibiworo won i cwiny ki ada , pien won yenyo jo macalo meno pi wore .
lubanga en cwiny , jo ma wore myero guwore i cwiny ki ada . ”
dako owacce ni , “ angeyo ni meciya bibino ( en ma gilwongo kricito ) ; en ka bibino , bitittiwa lok ducu . ”
yecu odokke iye ni , “ an a en ma loko kwedi-ni . ”
cutcut lupwonnyene gubino . ci guuro pien onongo en tye ka lok ki dako , ento pe tye ngat mo i kingi ma owaco ni , “ imito ango ? ” nyo ni , “ pingo iloko kwede ? ”
dako oweko agulu piine , ocito i gang , owaco bot dano ni ,
“ wubin , wunen laco mo-ni ma otitta gin ducu ma yam atiyo . man mono pe en aye kricito ma lubanga oyero ? ”
dano gua ki i gang , gucito bote .
i kine-nu lupwonnyene gubako doggi bote kun giwaco ni , “ lapwony , cam ba . ”
ento en owaccigi ni , “ atye ki cam ma acamo ma wun pe wungeyo . ”
omiyo lupwonnyene gupennye kekengi ni , “ ngatti mo okelle cam ? ”
yecu owaco botgi ni , “ camma en tiyo gin ma ngat ma oora mito , ki cobo ticce .
wun pe wuwaco ni , ‘ pud odong dwe angwen me cako kac ’ ? atittiwu ni , wuting wangwu malo , wunen kit ma dong poto ocek kwede me akaya .
ngat ma kayo limo mucara , coko nyig pi kwo ma pe tum , wek lacoyone ki lakayone igi obed yom kacel .
pien carolok man tye kakare ni , ‘ lacoyo pat , lakayo pat . ’
ceng aorowu ka kayo gin ma yam pe wucanne iye ; jo mukene gucanne iye , wun wudonyo i cannegi . ”
lucamaria mapol ma i gang meno guye en pi lok pa dako , ma owaco ni , “ otitta gin ducu ma yam atiyo . ”
ka lucamaria gubino bote , gukwaye ni kong myero obed kwedgi ; ci en ori kunnu nino aryo .
jo mukene mapol guye en pi lokke .
guwaco bot dako ni , “ koni pe waye pi lokki keken , pien wawinyo giwa ki itwa , dong watyeko niang ni , ada dano man en lalar me lobo . ”
lacen ka nino aryo meno okato , en ocito i galilaya .
pien yecu kikome otito ni , “ lanebi mo pe ma giketo deyo kome i lobo tugi . ”
ka obino i galilaya , lugalilaya gujole , pien guneno gin ducu ma en otiyo i jerucalem i kare me nino madit , pien gin bene ceng gucito pi kwero nino madit .
en dok odwogo i kana me galilaya ka ma yam oloko iye pii odoko kongo vino . yam tye latic mo madit i kal pa kabaka ma kom wode lit i kapernaum .
ka owinyo ni yecu oa i judaya , obino i galilaya , ocito obako doge bote ni obin ocang wode , pien onongo dong cok to .
yecu odokke iye ni , “ ka pe wuneno lanyut ki tango , ci pe wubiye kadi matidi mo . ”
latic i kal owacce ni , “ ladit , bin ma peya latinna oto . ”
yecu owacce ni , “ cit giri , wodi bikwo . ” dano meno oye lok ma yecu owacce , ci ocito .
ka pud tye ka bino i yo , orwatte ki luticce . guwacce ni , “ latinni dong kwo . ”
en openyogi cawa mene ma twone ocako dok cen . gin gugamo ni , “ laworo cawa abiro aye lyeto oa ki i kome . ”
wonne oniang ni meno aye cawa ma yecu owacce iye ni , “ wodi bikwo ” ; omiyo en ki jo ma i ode ducu guye .
man dong lanyut me aryo ma yecu otiyo ka oa ki i judaya , obino i galilaya .
lacen ka man otum , yecu ocito i jerucalem pi nino madit pa lujudaya ma onongo tye .
i jerucalem , i nget dogcel me romo , yam tye iye kut ma gilwongo i dog jo ibru ni beteceda , ma tye iye bolo abic .
lwak lutwo mapol onongo buto iye , lutowang , lungolo ki lugoro , [ ma gikuro twagge me pii .
pien kare mogo lamalaika pa rwot bino i kut , rubo pii . ngat ma okwongo lutte i pii kun pud girubo aruba , cang i kom kit two ducu ma yam tye i kome . ]
onongo tye kunnu laco mo ma twone dong ori i kome mwaka pyeradek wiye aboro .
ka yecu onene kun obuto , dok ongeyo ni en ori kunnu pi kare malac , openye ni , “ imito icang ? ”
latwo ogamo ni , “ ladit , pe atye ki ngat ma bola i kut ka pii orubbe . ka atye ka komo , ngat mukene dok kwongo lengnge iye i nyima . ”
yecu odokke iye ni , “ a , ikwany gibutoni , iciti . ”
oyotoyot dano meno ocang ; okwanyo gibutone , ocito gire . onongo ninone ceng cabit ,
omiyo lujudaya guwaco bot dano ma gicango ni , “ tin cabit , cik pe ye ni ikwany gibutoni . ”
ento en odok ki gin ni , “ ngat ma ocanga aye owacca ni , ‘ kwany gibutoni , iciti . ’ ”
gupenye ni , “ dano meno ma owacci ni , ‘ kwany gibutoni , iciti-ni ’ , en anga ? ”
dano ma gicango pe ngeyo ngat ma ocange , pien onongo yecu ocito gire woko , lwak onongo opong kunnu .
lacen yecu ononge i ot pa lubanga , owacce ni , “ nen , dong icang . pe dok ibal , wek gin marac makato meno pe opot i komi . ”
danonu ocito , otito bot lujudaya ni , “ yecu aye ocanga . ”
en aye gin mumiyo lujudaya gulibo yecu , pien otimo jami magi i cabit .
ento yecu odokkigi iye ni , “ wora tye ka tic nio koni , an bene atye tic . ”
en gin mumiyo lujudaya dok gumedde ka yenyo yo me neke , pe pi turo cabit keken , ento bene pi lwongo lubanga ni wonne , ma kun kette kene ni erom ki lubanga .
yecu odok iye ni , “ adada awacciwu ni , wod pe twero tiyo gin mo pire kene , ento tiyo gin ma eneno won tiyo ; pien gin ma en tiyo , wod bene tiyo kit meno .
won maro wod , ci nyutte gin ducu ma en tiyo ; dok binyutte tic madito makato magi , wek wuur .
pien macalo won cero jo muto , miyogi kwo , kit meno wod bene miyo kwo bot jo ma en mito .
won pe ngolo kop i kom dano mo , ento dong otyeko miyo twer me ngolo kop ducu bot wod ,
wek dano ducu oket deyo i kom wod , macalo giketo deyo i kom won . ngat ma pe keto deyo i kom wod , pe keto deyo i kom won ma ceng oore .
adada awacciwu ni , dano ma winyo lokka , ma ye ngat ma oora , tye ki kwo ma pe tum ; pe gibingolo kop i kome , ento dong oa i to , oo i kwo .
“ adada awacciwu ni , kare bibino , dok bene dong oo , ma jo muto biwinyo iye dwan wod pa lubanga ; jo ma guwinyo bikwo .
pien macalo won tye ki kwo i iye kene , kit meno en bene omiyo wod bedo ki kwo i iye kene ,
dok omine twer me ngolo kop , pien en wod pa dano .
pe wuur lok man ; pien kare bibino ma jo ducu ma tye i lyel biwinyo iye dwane ,
ci gibikatti woko . jo ma ceng gutimo maber bidonyo i cer me kwo , jo ma ceng gutimo marac bidonyo i cer me ngolo kop .
“ an pe atwero tiyo gin mo pira kena ; angolo kop kit macalo awinyo ; kop ma angolo tye atir , pien pe ayenyo yo me tiyo gin ma iya mito kena , ento ma ngat ma ceng oora mito .
ka abolo lok i koma kena , lok ma abolo pe bedo me ada .
tye ngat mukene ma en aye cadenna , angeyo ni lok ma en bolo i koma lok me ada .
wun ceng wuoro kwena bot jon , en obolliwu lok me ada me caden .
an pe aye lok ma dano bolo i koma ; ento awacciwu lok magi wek wularre .
en ceng tara ma gicwinyo , ma lyel , yam wumito bedo ki yomcwiny pi kare manok i dero macce .
ento atye ki lok me caden ma pire dit makato pa jon ; pien tic ma won omiya me acoba , tic magi kikomgi ma atye ka tiyogi , bedo caden i koma ni won aye oora .
doki won ma ceng oora en kikome obedo cadenna . wun yam pe wuwinyo dwane , pe wuneno wa calle ;
pe wubedo ki lokke i iwu , pien pe wuye ngat ma en ooro .
wuyenyo i ginacoya , pien wutamo ni i gin wutye ki kwo ma pe tum , kun gin aye caden ma tito lok i koma ;
ento wukwero bino bota , wek wulim kwo .
an pe alimo deyo ki bot dano ,
ento angeyo ni pe wutye ki mar pa lubanga i iwu .
an abino i nying wora , ento wun pe wujola ; ka ngat mukene obino i nyinge kene , wun wubijole .
wun wutero ye ningning , ka ngat acel limo deyo ki bot lawote , ento pe wuyenyo deyo ma a bot lubanga ma en acel keken ?
pe wutam ni abidotowu bot won ; ngat ma dotowu en moses , ma wun wugeno .
ka kono wuye moses , kono wuye an bene ; pien en ocoyo lok i koma .
ento ka pe wuye lok ma en ocoyo , wubiye ningning lok ma an atittiwu ? ”
ka man otum , yecu ocito loka nam galilaya , ma en nam me tiberia .
lwak madwong olube , pien ceng guneno lanyut ma en otiyo i kom lutwo .
yecu oito malo i wi got , obedo piny kunnu kacel ki lupwonnyene .
kato ( paska ) , ma en nino madit pa lujudaya , onongo dong cok .
ka yecu otingo wange , oneno lwak madwong kun bino bote , openyo pilipo ni , “ wabiwilo kwon kwene wek jo man ocam ? ”
en oloko lok man pi teme , pien en kikome onongo ngeyo gin ma ebitiyo .
pilipo odokke iye ni , “ kwon me denari miya aryo pe biromogi , wek ngat acel acel ogam manok . ”
ngat acel i kin lupwonnyene , en anderiya omin cimon petero , owacce ni ,
“ latin awobi mo tye kany , ma tye ki mugati abic me cayiri , ki rec aryo ; ento magi konyo ango bot lwak ma rom man ? ”
yecu owacci , “ wuwek lwak obed piny . ” lum onongo olot twatwal i kabedo meno ; dano ma gubedo piny welgi mito romo alip abic .
lacen yecu okwanyo mugati , opwoyo , opoko bot jo ma gubedo piny , ki rec bene , kit macalo gimito .
ka dong guyeng , ci owaco bot lupwonnyene ni , “ wucok ngide ma odong , gin mo owek rwenyo . ”
gucoko ngide , gupongo aduku apar wiye aryo ki i kom mugati abic me cayiri ma lwak gucamo odong .
ka lwak oneno lanyut ma en otiyo , guwaco ni , “ ada , man en lanebi meno ma bino i lobo . ”
ka yecu oniang ni gimito bino ka make tetek pi kete me bedo kabaka , ci olwi , ocito i wi got kene .
ka piny oyuto , lupwonnyene gucito i dog nam ,
gudonyo i yeya , gucako ngolo dye nam me cito kapernaum . piny onongo dong col , yecu onongo peya obino botgi .
nam otingnge pi yamo ma onongo tye ka kodo .
ka onongo dong gucero yeya ma romo mairo adek nyo angwen , ci guneno yecu kun woto i wi nam ki tyene . lworo omakogi ,
ento en owaccigi ni , “ an ennu , gwok wulwor ” ,
omiyo guye odonyo i yeya . cutcut yeya oo i wi tera ka ma gimito cito iye .
orwone jo ma yam gudong loka nam tungcel guneno ni onongo tye yeya acel keken kunnu , dok ni yecu nene pe oito i yeya kacel ki lupwonnyene , ento lupwonnyene ceng gucito kengi .
kadi bed kumeno , yeya mukene ma gia tiberia gubino cok ki kabedo ka ma dano gucamo iye kwon ma rwot opwoyo .
ka lwak guneno ni yecu pe kunnu , kadi wa lupwonnyene bene , gin kikomgi guito i yeya , gucito kapernaum ka yenyo yecu .
ka gunonge loka nam tung ca , gupenye ni , “ lapwony , ibino kany awene ? ”
yecu odokkigi iye ni , “ adada awacciwu ni , wutye ka yenya pe ni pien yam wuneno lanyut , ento ni pien wucamo kwon , wuyeng .
pe wuti pi cam ma top woko , ento pi cam ma ri nio wa i kwo ma pe tum , ma wod pa dano bimiyowu ; pien lubanga won oketo lanen mere i kome . ”
gin dok gupenye ni , “ myero watim gin ango wek wati tic pa lubanga ? ”
yecu odok iye botgi ni , “ man en tic pa lubanga , ni wubed ki niye i kom ngat ma en ooro . ”
gupenye ni , “ lanyut ango ma in itiyo , wek wanen , waye in ? tic ango ma in itiyo ?
kwariwa yam gucamo manna i tim , macalo gicoyo ni , ‘ omiyogi kwon me acama mua ki i polo . ’ ”
yecu ogamo doggi ni , “ adada awacciwu ni , pe moses aye yam omiyowu kwon meno mua ki i polo ; ento wora en aye tye ka miyowu kwon me ada nia ki i polo .
pien kwon pa lubanga en kwon ma bino piny nia ki i polo , ma miyo kwo ki lobo . ”
guwacce ni , “ rwot , miwa kwon meno nino ducu . ”
yecu owaco botgi ni , “ an a kwon me kwo ; ngat ma bino bota , kec pe bineke ; ngat ma ye an , orwo pe dok bineke matwal .
ento yam atito botwu ni , wun dong wunena , ento pe wuye .
dano ducu ma wora omiya bibino bota ; ngat ma bino bota , pe abiryeme .
pien dong alor piny ki i polo , pe ka tiyo gin ma iya mito pira kena , ento ka tiyo gin ma ngat ma yam oora mito .
man en gin ma ngat ma oora mito , ni i kom dano ducu ma en omiya awek rwenyo iye ngatti mo , ento acergi woko ducu i nino me agik .
man en gin ma wora mito , ni , dano ducu ma neno wod , ma ye en , myero olim kwo ma pe tum ; ci an abicere woko i nino me agik . ”
lujudaya gungur i kome pien owaco ni , “ an a kwon ma olor piny nia i polo . ”
guwaco ni , “ man pe yecu , wod pa yucepu , ma wonne ki minne wangeyo ? pingo en dok waco ni , ‘ an alor piny nia i polo ’ ? ”
yecu odok iye ki gin ni , “ pe wungur i kinwu kenwu .
dano mo pe twero bino bota , ka wora ma yam oora pe opeye ; ci an bene abicere woko i nino me agik .
gicoyo i buk pa lunebi ni , ‘ lubanga bipwonyogi ducu . ’ dano ducu ma owinyo lok ki bot won , ce omako lokke , bino bota .
pe ni ngat mo yam oneno won , kono ngat ma yam oa bot lubanga , en aye oneno won .
adada awacciwu ni , ngat ma ye an tye ki kwo ma pe tum .
an a kwon me kwo .
kwariwu yam gucamo manna i tim , guto woko .
man en kwon ma lor piny nia i polo , ma ka dano mo ocamo , pe bito .
an a kwon makwo , ma olor piny nia i polo ; ka ngat mo ocamo kwon man , en bibedo kwo nakanaka . kwon ma abimiyo en koma , ma amiyo wek lobo obed ki kwo . ”
lujudaya guero pyem i kingi kekengi , kun giwaco ni , “ dano man twero miyowa kome me acama ningning ? ”
yecu owaccigi ni , “ adada awacciwu ni , ka pe wucamo kom wod pa dano , wumato remone , pe wutye ki kwo i iwu .
ngat ma camo koma , ma mato remona , tye ki kwo ma pe tum , ci an abicere woko i nino me agik .
pien koma en cam meada , remona en ginamata meada .
ngat ma camo koma , ma mato remona , bedo i an , an bene abedo i iye .
macalo won makwo ceng oora , kun an abedo kwo pi won kit meno ngat ma cama bikwo pira .
man en kwon ma olor piny nia i polo , pe kit kwon ma yam kwariwu gucamo , guto woko ; ngat ma camo kwon man bibedo kwo nakanaka . ”
en oloko lok magi i kare ma en pwonyo i kacokke i kapernaum .
lupwonnyene mapol ka guwinyo , guwacci , “ man lok matek ; anga ma twero winyo ? ”
ento yecu ka ongeyo ki i cwinye kene ni lupwonnyene tye ka ngur i kom lok man , openyogi ni , “ lok man obalo tamwu ?
bibedo ningning ka kono wuneno wod pa dano kun ito ka ma yam en tye iye con ?
gin ma miyo kwo en aye cwiny , kom pe konyo gin mo ; lok ducu ma awacciwu gin aye cwiny ki kwo .
ento tye jo mogo i kinwu ma pe giye . ” pien nia i acakki yecu onongo ngeyo jo meno ma pe ye , ki ngat ma bidobe .
en dok owaco ni , “ man en gin mumiyo ceng atittiwu ni , pe tye ngat mo ma twero bino bota , ka won pe omiye twer . ”
cakke i kare meno , lupwonnyene mapol gudok cen , pe dok gubedo ka wot kacel kwede .
yecu openyo jone apar wiye aryo ni , “ wun bene wumito ket woto ? ”
cimon petero ogamo doge ni , “ rwot , wabicito bot anga ? in itye ki lok me kwo ma pe tum .
wan waye , dok watyeko niang ni , in i ngat maleng pa lubanga . ”
yecu odokkigi iye ni , “ ceng pe ayerowu wun apar wiye aryo ? ento acel i kinwu pa catan . ”
en onongo oloko i kom juda wod pa cimon me keriot , ngat acel i kin jo-nu apar wiye aryo , ma bidobe .
ka man otum , yecu obedo ka wot i kin galilaya ; pe omito cito i judaya , pien lujudaya gimito neke .
nino madito me bolo pa lujudaya onongo cok .
omegine guwacce in , “ a ki kany , icit i judaya , wek lupwonnyeni gunen tic ma in itiyo .
pe tye dano mo ma tiyo tic i mung , ka en kikome mito ni dano gungeye . ka itiyo tic magi , nyutte keni bot lobo . ”
pien kadi omegine kikome bene pe guye en .
yecu owaccigi ni , “ karena pud peya oo , ento karewu nino ducu tye .
lobo pe twero kwerowu , ento okwero an , pien an atuco lok i kome , ni ticce ducu racu .
wun wucit ka kwero nino madito ; an pe acito i nino madito , pien karena peya oromo maber . ”
ka dong oloko lok man botgi , ci odong i galilaya .
ento ka omegine dong gutyeko cito pi nino madito , ci en bene ocito , pe atyer , ento i mung .
lujudaya gubedo ka yenye i nino madito kun gipenyo ni , “ en tye kwene ? ”
lwak onongo gingur twatwal pire . jo mukene guwaco ni , “ en gire dano maber , ” jo mukene ni , “ pe , en rwenyo lwak . ”
ento pe tye ngat mo ma waco nyinge ka maleng , pien gilworo lujudaya .
ka dong oo i dye nino madito , yecu ocito i ot pa lubanga , ocako pwonyo dano .
lujudaya guuro , kun giwaco ni , “ dano man ongeyo nukuta ningning , kun kono pe okwano ? ”
yecu odok iye ki gin ni , “ pwony mera pe mera kikoma , ento pa ngat ma ceng oora .
ka ngat mo mito tiyo gin ma lubanga mito , en biniang ka ce pwony man oa ki bot lubanga , nyo ka aloko pira kena .
ngat ma loko pire kene yenyo deyone pire kene , ento ngat ma yenyo deyo pi ngat ma oore , dano-nu en me ada , gin ma pe atir pe i iye .
moses ceng pe omiyowu cik ? ento pe tye ngat mo i kinwu ma gwoko cik . pingo wumito neka ? ”
lwak odok iye ni , “ in giri itye ki cen ! anga ma mito neki ? ”
yecu ogamo doggi ni , “ yam atiyo tic acel , wun ducu wuuro .
moses ceng omiyowu cik me lirre ( pe ni oa ki bot moses , ento ki bot kwaro ) , wun bene wuliro dano i ceng cabit .
ka giliro dano i ceng cabit , wek cik pa moses pe oballe , pingo iwu wang i koma pi cango dano i ceng cabit ?
pe wungol kop pi neno ki wang , ento wungol kop atir . ”
jo mogo me jerucalem guwaco ni , “ man pe dano ma gimito neko-ni ?
ento , nen , en tye ka lok ka maleng , gin pe guwacce lok mo . luloc tika niang ni man en kricito ma lubanga oyero ?
ento wan wangeyo ka ma dano man oa iye ; ka kricito binen , pe tye dano mo ma bingeyo ka ma en oa iye . ”
i kare ma yecu pwonyo i ot pa lubanga , en odangnge , owaco ni , “ wun wungeya , wungeyo ka ma aa iye ? an pe abino pira kena . ngat ma oora en me ada , wun pe wungeye .
ento an angeye , pien aa ki bote , en aye oora . ”
gumito make , ento pe tye ngat mo ma oketo cinge i kome , pien karene peya oromo .
ento jo mapol i kin lwak guye en . guwaco ni , “ ka kricito ma lubanga oyero binen , bitiyo lanyut mapol makato ma dano man tiyo ? ”
luparicayo guwinyo ka lwak tye ka ngur i kome , omiyo ajwagi madito pa lubanga ki luparicayo gucwalo askari ka make .
yecu owaco ni , “ pud dok abibedo kwedwu pi kare manok , lacen abidok bot ngat ma yam oora .
wubiyenya , ento pe wubinonga ; ka ma abedo iye , wun pe wutwero o iye . ”
lujudaya gupennye kekengi ni , “ dano man mito cito kwene , ma wan pe wabinonge-ni ? en mito cito bot jo mewa muket ata i kin jo grik , ka pwonyo jo grik ?
man te lokke ningo , ni , ‘ wubiyenya , ento pe wubinonga , ’ dok ni , ‘ ka ma abedo iye , wun pe wutwero o iye ’ ? ”
i nino me agikki me nino madito , ma en aye nino madit , yecu oa malo , odangnge , owaco ni , “ ka orwo neko dano mo , en myero obin omat bota .
ngat ma ye an , macalo ginacoya owaco , ‘ kulu me pii makwo bimol nia i iye ’ . ”
en yam oloko lok man i kom cwiny maleng , ma jo ma giye en bilimo ; pien onongo cwiny maleng peya gimiyo , pien onongo yecu peya giketo deyo i kome .
ka guwinyo lok magi , jo mogo i kin lwak guwaco ni , “ adada , nye man en lanebi meno . ”
jo mukene guwaco ni , “ man gire kricito ma lubanga oyero . ” jo mukene dok gipenyo apenya ni , “ kricito ma lubanga oyero yam a i galilaya ?
ginacoya pe tito ni , kricito ma lubanga oyero a ki i anywalli pa daudi , ki i beterekem , i gang ma yam daudi bedo iye ? ”
kumeno apokapoka obedo i kin lwak pire .
jo mogo i kingi omito make , ento pe tye ngat mo ma oketo cinge i kome .
askari gudwogo bot ajwagi madito pa lubanga ki luparicayo . gin gupenyogi ni , “ pingo pe wukele ? ”
askari gugamo doggi ni , “ pe tye ngat mo ma yam oloko macalo dano man . ”
luparicayo gudok iye ni , “ wun bene gityeko rwenyowu ?
tye ngat mo i kin luloc nyo i kin luparicayo ma oye en ?
ento lwak man ma kwiya cik dong gicenogi . ”
nikodemo ma yam obino bote , ma en bene ngat acel i kingi , openyogi ni ,
“ cik mewa ngolo kop i kom dano kun peya giwinyo lok ma a i doge , pi niang i kom gin ma en timo ? ”
gudokke iye ni , “ in bene ia ki i galilaya ? kong iyeny , ibineno ni pe tye lanebi mo ma bia ki i galilaya . ” [
ngat acel acel odok i ode .
ento yecu ocito wa i wi got jeituni .
odiko con en dok odwogo i ot pa lubanga ; jo ducu gucokke bote , en obedo piny , opwonyogi .
lupwonycik ki luparicayo gukelo dako mo ma gimako ka timo abor . gukete i dyere ,
guwacce ni , “ lapwony , dako man gimako ka timo abor , ginonge iye kikome .
i cik moses ocikowa ni , dano macalo man myero gicel woko ki got . i kono ingolo ningning ? ”
guwaco lok man pi teme , wek ginong lok ma gibidote kwede . ento yecu okulle piny , ocoyo ngom ki lwete .
ka gumedde ka penye , en oille malo , owaccigi ni , “ ngat ma i kinwu ma pe ki bal okwong cele ki got . ”
en dok okulle piny , ocoyo ngom ki lwete .
ka guwinyo lok man , ci guket ki acel acel , kun ocakke ki i kom jo madito ; ci yecu odong kene kun dako-nu pud ocung i dyere .
yecu oille , openyo dako ni , “ dako , gin kono gitye kwene ? pe tye ngat mo ma ongolo kop loyi ? ”
en ogamo ni , “ pe tye ngat mo , ladit . ” yecu owaco ni , “ an bene pe abingolo kop loyi . cit giri ; cakke tin pe dok ibal . ” ]
yecu dok oloko ki gin kun waco ni , “ an a ceng me lobo ; ngat ma luba pe biwoto i piny macol , ento bibedo ki ceng me kwo . ”
luparicayo guwacce ni , “ in giri ibolo lok me caden i komi keni , lok ma ibolo pe me ada . ”
yecu odok iye ni , “ kadi bed abolo lok i koma kena , lok ma abolo me ada , pien angeyo ka ma aa iye , ki ka ma acito iye , ento wun pe wungeyo ka ma aa iye , ki ka ma acito iye .
wun wungolo kop i kit pa dano , ento an pe angolo kop i kom ngat mo .
kadi bed angol kop , ngolo koppa tye atir , pien pe atye kena , ento wan ki ngat ma oora .
i cikwu gicoyo ni , lok pa caden aryo bedo ada ;
an abolo lok me caden i koma kena , dok wora ma oora bene cadenna . ”
gipenye ni , “ woru tye kwene ? ” yecu odok iye ni , “ wun pe wungeyo an , kadi wora . kono wungeya , kono wungeyo wora bene . ”
en oloko lok man i kare ma pwonyo dano i ot pa lubanga , i ot lim , ento pe tye ngat mo ma omake , pien karene peya oromo .
en dok owaco ki gin ni , “ an abicito woko . wun wubiyenya , wubito i balwu ; ka ma acito iye , wun pe wutwero bino iye . ”
lujudaya guwaco ni , “ en binekke kene , pien owaco ni , ‘ ka ma acito iye wun pe wutwero bino iye ’ ? ”
en owaccigi ni , “ wun wua ki piny , an aa ki malo ; wun jo me lobo , an pe a dano me lobo .
atyeko wacciwu ni , wubito i balwu ; pien wubito i balwu ka pe wuye ni an a en . ”
gupenye ni , “ in anga ? ” yecu odok ki gin iye ni , “ an a ngat ma yam atittiwu con nia i acakki .
atye ki lok mapol me aloka i komwu , ki kop mapol me angola ; ento ngat ma oora en me ada , atito ki lobo gin ma dong awinyo ki bote . ”
pe guniang ni en tye ka tittigi pi lubanga won .
omiyo yecu owaco ki gin ni , “ ka dong wutingo wod pa dano malo , ci wubiniang ni an a en , dok ni pe atiyo gin mo pira kena , ento aloko gin ma wora opwonya iye .
ngat ma oora tye kweda ; pe oweka kena , pien nino ducu atiyo gin ma iye mito . ”
ka oloko lok man , jo mapol guye en .
yecu owaco bot lujudaya ma guye en ni , “ ka wumoko i lokka , ci wun lupwonnyena adada ;
miyo wubingeyo lok me ada , lok me ada bigonyowu . ”
gudokke iye ni , “ wan likwayo pa abraim ; ma naka yam peya wabedo opii pa ngatti mo . man dong in iwaco ningning ni , ‘ gibigonyowu ’ ? ”
yecu odokkigi iye ni , “ adada awacciwu ni , dano ducu ma timo bal , en opii me bal .
opii pe bedo i ot nakanaka , ento latin anywalli bedo gire nakanaka .
pi meno , ka wod ogonyowu gibigonyowu atika .
angeyo ni wun likwayo pa abraim ; ento wumito neka , pien lokka pe nongo kabedo i iwu .
an aloko gin ma aneno ki bot wora , wun wutiyo gin ma wuwinyo ki bot wonwu . ”
gudok iye ni , “ abraim en wonwa . ” yecu owaccigi ni , “ kono wun litino pa abraim , kono wutiyo macalo abraim .
ento koni wumito neka , an dano ma atittiwu lok me ada ma awinyo ki bot lubanga ; abraim yam pe otiyo kit meno .
wun wutiyo gin ma wonwu otimo . ” gidok iye bote ni , “ wan pe ginywalowa i abor ; watye ki wonwa acel , en aye lubanga . ”
yecu ogamo doggi ni , “ kono lubanga wonwu , kono wumara , pien an aa ki bot lubanga , koni dong atye kany ; pe abino pira kena , en aye oora .
pingo pe wuniang lok ma awaco ? pien pe wutwero winyo lokka .
wun wua ki bot wonwu , catan , wumito cobo gin ma wonwu mito . nia i acakki piny en con lanek , pe cung i ada , pien lok me ada pe i iye . ka en loko lok goba , en lok macalo kite tye , pien en lagoba , doki won goba .
ento pe wuye an , pien an aloko lok me ada .
anga i kinwu ma nyuto lok me bal i koma ma loya ? ka atito lok me ada , pingo pe wuye an ?
ngat ma oa bot lubanga winyo lok pa lubanga ; gin ma omiyo wun pe wuwinyo , pien pe wua bot lubanga . ”
lujudaya gudokke iye ni , “ wan pe wawaco kakare ni , in lacamaria , itye ki cen ? ”
yecu odok iye ni , “ an pe atye ki cen ; ento aworo abana , wun pe wuwora .
an pe ayenyo deyona pira kena ; tye ngat ma yenyo ma kakara , en aye bingolo kop .
adada awacciwu ni , ka ngat mo mako lokka , pe bito matwal . ”
lujudaya gudokke iye ni , “ koni dong waniang ni itye ki cen . abraim yam oto , ki lunebi bene guto , ento in iwaco ni , ‘ ka ngat mo mako lokka , ci pe bibilo to matwal ’ .
in i dit ikato kwarowa abraim , ma ceng oto-ni ? lunebi bene guto , do ! in ikette ni in anga ? ”
yecu ogamo ni , “ ka aketo deyo i koma kena , deyona mwa ; wora aye keto deyo i koma , en ma wun wuwaco ni lubangawu-ni .
wun pe wungeye ; ento an angeye . ka kono awaco ni pe angeye , kono adoko lagoba macalo wun ; ento an angeye , amako lokke .
kwarowu abraim yam obedo ki yomcwiny ni ebineno ninona ; ci oneno , cwinye obedo yom matek . ”
lujudaya guwacce ni , “ in ma mwakani bene peya oromo pyerabic-ci , ineno abraim ? ”
yecu ogamo doggi ni , “ adada awacciwu ni , ma abraim pud pe , onongo dong an atye . ”
omiyo gukwanyo got me cele ; ento yecu okanne , ci okato woko ki i ot pa lubanga .
ka ceng en oekato ki i yo , oneno dano ma ginywale ma wange oto .
lupwonnyene gupenye ni , “ lapwony , anga ma obalo , laco man , kece nyo jo ma gunywale , ma omiyo ginywale ma wange oto ? ”
yecu ogamo ni , “ laco man pe obalo , kadi jo ma gunywale , ento man otimme wek tic pa lubanga onen i kome .
myero wati tic pa ngat ma oora ma ceng pud tye ; dyewor bibino ma ngat mo pe twero tic .
ka pud atye i lobo , an a ceng me lobo . ”
ka oloko lok man , ongulo laa piny , orubo ki ngom , ci owiro ki wang laco-nu .
owacce ni , “ citi , ilwok i kut me ciloam ” ( ma te lokke ni , ma gioro ) . en ocito olwoko , ci odwogo ma wange dong neno piny .
luwote ki jo ma yam ginene kun kwayo lim guwaco ni , “ man pe laco ma bedo kun kwayo lim-mi ? ”
jo mogo guwaco ni , “ en kikome ” ; jo mukene ni , “ pe , ento cal kwede acala . ” en ogamo ni , “ an ennu , do ! ”
gupenye ni , “ wangi oyabbe ningning ? ”
en ogamo ni , “ dano ma gilwongo nyinge ni yecu aye orubo ngom , owiro ki wanga , ci ocika ni , ‘ cit ilwok i ciloam . ’ ci acito , alwoko , acako neno piny . ”
dok gupenye ni , “ en tye kwene ? ” ogamo ni , “ pe angeyo . ”
gikelo dano ma yam wange oto-ni bot luparicayo .
nino ma yecu orubo ngom iye , oyabo ki wange , onongo ceng cabit .
luparicayo dok gupenye ni , “ wangi oyabbe ningning ? ” en odok ki gin iye ni , “ en owiro ngom i wanga , alwoko , ci aneno piny . ”
luparicayo mogo guwaco ni , “ dano man pe oa ki bot lubanga , pien pe gwoko cabit . ” ento jo mukene guwaco ni , “ dano ma labalo twero tiyo lanyut ma rom man ? ” omiyo apokapoka obedo i kingi .
dok gupenyo dano ma yam onongo wange oto-ni ni , “ in itamo lok ango i kome , pien oyabo wangi ? ” en odok iye ni , “ en lanebi . ”
lujudaya pe guye ni en yam obedo lawangoto , dok ni giyabo wange , nio ka gilwongo jo ma gunywalo dano ma giyabo wange-ni .
gipenyogi ni , “ man en latinwu ma wuwaco ni ginywale ma wange oto ? gin ango ma omiyo dong en neno piny koni ? ”
jo ma gunywale gudok iye ni , “ wangeyo ni man latinwa , dok yam ginywale ma wange oto .
ento kit ma en neno ki piny koni , pe wangeyo ; dok wan pe wangeyo ngat ma oyabo wange . wupenye ; en dong dit , en bilok pire kene . ”
jo ma gunywale guwaco lok man pien gilworo lujudaya , pien onongo lujudaya guporo lok kacel ni , ka ngat mo otuco ni yecu en kricito ma lubanga oyero , ci gibiryeme woko ki i kacokke .
en aye gin mumiyo jo ma gunywale guwaco ni , “ en dong dit , wupenye . ”
pi lok man omiyo gulwongo dano ma yam wange oto tyen me aryo , guwacce ni , “ mi deyo bot lubanga ; wan wangeyo ni dano man labalo . ”
en ogamo ni , “ ka en labalo , pe angeyo ; gin acel keken ma angeyo , en aye ni , yam wanga oto , ento koni dong aneno piny . ”
gin gupenye ni , “ en otimmi ningning ? oyabo wangi ningning ? ”
en odokkigi iye ni , “ dong atittiwu con , wun pe wuwinyo . pingo pud wumito winyo ? wun bene wumito doko lupwonnyene , ce ? ”
ci guyete kun giwaco ni , “ in giri aye lapwonnyene ento wan giwa lupwonnye pa moses .
wangeyo ni lubanga yam oloko ki moses , ento dano man pe wangeyo ka ma oa iye . ”
dano ca odok iye ni , “ man lok me aura twatwal ! wun pe wungeyo ka ma en oa iye , kun en oyabo wanga .
wangeyo ni lubanga pe winyo lubalo , ento ka ngat ma woro lubanga , dok tiyo gin ma en mito , lubanga winye .
ma naka yam peya owinnye ni ngat mo oyabo wang dano mo ma ginywale ma wange oto .
ka kono dano man onongo pe oa ki bot lubanga , kono pe otwero timo gin mo wa acel . ”
gugamo doge ni , “ in ma ginywali i bal keken-ni bene ipwonywa ? ” ci guryeme woko .
yecu ka owinyo ni giryeme woko , ononge , openye ni , “ in iye wod pa dano ? ”
en odok iye ni , “ en anga , ladit , wek aye en ? ”
yecu owacce ni , “ dong inene , en aye ngat ma tye ka lok kwedi-ni . ”
en owaco ni , “ aye , rwot ” ; owore .
yecu owacce ni , “ an abino i lobo ka ngolo kop , wek jo ma pe neno piny gunen , jo ma neno gudok luwangoto . ”
luparicayo mogo ma cok kwede guwinyo lok man . gupenye ni , “ wan bene wangwa oto ? ”
yecu odok iye ni , “ kono ka wangwu oto , kono pe wutye ki bal ; ento wun wuwaco ni , ‘ waneno ’ ; pi meno balwu pud bedo gire .
“ adada awacciwu ni , ngat ma pe donyo i dwol romo ki i doggola , ento ito ki ka mukene , dano meno lakwo ki layak ;
ento ngat ma donyo ki i doggola , en lakwat romi .
lagwok-doggola yabbe kika , romi winyo dwane ; en lwongo romi ki nyinggi , ci terogi woko .
“ ka dong ocwalo mere ducu woko , en woto i nyimgi , romi lube , pien gingeyo dwane .
pe gilubo welo , ento giringo woko ki bote , pien pe gingeyo dwan welo . ”
yecu oloko ki gin carolok man , ento pe guniang lok ma en otito botgi .
yecu dok owaco ki gin ni , “ adada awacciwu ni , an a doggola me romi .
jo ducu ma yam obino okwongo nyima , gin lukwo dok luyak ; ento romi pe owinyo dwangi .
an a doggola ; ka ngatti mo odonyo ki bota , en bibwot , bidonyo , bikatti woko , binongo cam .
lakwo pe bino pi lok mo mukene , ento kono pi kwalo , pi neko ki pi tyeko ; an abino wek gunong kwo , gubed kwede madwong .
an lakwat maber . lakwat maber miyo kwone pi romi .
ngat ma tiyo pi mucara , ma pe lakwat , ma romi pe mere kikome , ka oneno orudi bino , weko romi , ringo woko ; orudi makogi , keyogi .
en ringo woko pien tiyo pi mucara keken , pe paro pi romi .
an lakwat maber ; angeyo romina , mera bene ngeya ,
macalo won ngeya , an bene angeyo won ; amiyo kwona pi romi .
atye ki romi mukene bene , ma pe me dwol man ; myero akelgi bene , gibiwinyo dwana . kit meno bibedo lwak acel ki lakwat acel .
gin mumiyo won mara , pien amiyo kwona wek doki agam .
pe tye ngatti mo ma mayo ki bota ; amiyo gira pira kena . atye ki twer me miyo kwona , dok atye ki twer me gamo doki ; alimo cik man ki bot wora . ”
apokapoka dok obedo i kin lujudaya pi lok man .
jo mapol ki i kingi guwaco ni , “ en tye ki cen , opo apoya ; pingo wuwinyo lokke ? ”
jo mukene guwaco ni , “ lok man pe pa dano ma tye ki cen . cen twero yabo wang dano ma wange oto ? ”
i kare meno nino madit me kwero ot pa lubanga obedo i jerucalem .
onongo piny cwir , yecu onongo tye ka wot i ot pa lubanga , i te baraja pa solomon .
lujudaya gucokke , gurume i dyere , gupenye ni , “ ibimiyo wakalo akala pi kare ma rom mene ? ka in i kricito ma lubanga oyero , tittiwa atir . ”
yecu odokkigi iye ni , “ atyeko tittiwu , wun pe wuye . tic ma atiyo i nying wora gin cadenna .
wun pe wuye , pien pe wutye i kin romina .
romina winyo dwana , an angeyogi , gin luba .
amiyogi kwo ma pe tum ; gin pe bito matwal , pe tye ngatti mo ma bimayogi ki i cinga .
wora ma omiyogi bota dit makato ducu , pe tye ngatti mo ma twero mayogi ki i cing won .
an ki won wan acel . ”
lujudaya dok gukwanyo got me cele .
yecu owaccigi ni , “ atyeko nyuttiwu tic mabeco mapol ma oa ki bot won ; wumito cela ki got pi tic mene ? ”
lujudaya gudokke iye ni , “ pe waceli pi tic mo maber , ento pi yeto lubanga ; pien in i dano adana , ikette keni ni in lubanga . ”
yecu ogamo doggi ni , “ pe gicoyo i cik mewu ni , ‘ an awaco ni wun lubanga ’ ?
ka en lwongo jo ma lok pa lubanga obino botgi ni gin lubanga ( ci ginacoya pe twero turre ) ,
wun wuwaco bot ngat ma won olonyo , oore i lobo , ni , ‘ iyeto lubanga , ’ pien an awaco ni , ‘ an wod pa lubanga ’ ?
ka pe atiyo tic pa wora , ci pe myero wuye an ;
ento ka atiyo ticce , kadi bed pe wuye an gira , myero wuye tic ; wek wunge dok wuniang ni won tye i an , ki an i won . ”
dok gutemo make , ento en opucce woko ki i cinggi .
en dok ocito loka jordan , i kabedo ka ma yam jon okwongo batija dano iye , obedo kunnu .
jo mapol gubino bote ; guwaco ni , “ jon yam pe otiyo lanyut mo ento lok ducu ma jon otito i kom dano man obedo me ada . ”
jo mapol guye en ki kunnu .
ceng tye dano mo ma kome lit i betania ma nyinge lajaro , i paco pa maliam ki laminne marita .
en maliam ma yam owiro rwot ki moo , dok ojwayo tyene ki yer wiye , aye ominne kome lit-ti .
nyimege gucwalo kwena bote kun giwaco ni , “ rwot , ngat ma imaro kome lit . ”
ento ka yecu owinyo , owaco ni , “ two man pe obino pi neke , ento pi kelo deyo bot lubanga , wek pire gimi deyo bot wod pa lubanga . ”
yecu yam maro marita ki laminne ki lajaro .
ka owinyo ni kome lit , ci omedde ki ri doki nino aryo i kabedo ma yam en tye iye .
lacen owaco bot lupwonnyene ni , “ wadoku doki i judaya . ”
lupwonnyene gudokke iye ni , “ lapwony , lujudaya nene gimito celi ki got , in dok idok kunnu ? ”
yecu ogamo ni , “ cawa me dyeceng pe apar wiye aryo ? ka ngatti mo woto i dyeceng , pe yokke , pien neno ceng me lobo man .
ento ka ngatti mo woto dyewor , yokke , pien ceng pe i iye . ”
en owaco kit man , lacen owaco botgi ni , “ laremwa lajaro dong onino , acito wek acicoye woko ki i wang nino . ”
lupwonnyene guwacce ni , “ rwot , ka onino , ci bicang . ”
yecu onongo loko pi to mere , ento gin gitamo ni oloko pi yweyo me nino .
lacen yecu otittigi atir ni , “ lajaro dong oto ;
cwinya yom piwu pien onongo pe atye kunnu , wek wun wuye . ci dong wacitu bote . ”
tomaci ( ma te lokke ni , bangi ) owaco bot lupwonnye luwote ni , “ wan bene wacitu , wek watoyu kacel kwede . ”
ka yecu oo , onono ni lajaro dong ori i lyel nino angwen .
betania onongo cok ki jerucalem , mito romo mairo aryo ;
jo mapol i kin lujudaya onongo gubino bot marita ki maliam pi kweyo cwinygi pi omingi .
ka marita owinyo ni yecu oebino , en ocito , oromo kwede , ento maliam odong , obedo i ot .
marita owaco bot yecu ni , “ rwot , kono nene itye kany , kono omera pe oto .
dok koni angeyo ni gin ducu ma ibilego ki bot lubanga , lubanga bimiyi . ”
yecu owacce ni , “ omeru bicer . ”
marita ogamo doge ni , “ angeyo ni en bicer i cer me nino me agik . ”
yecu owacce ki , “ an nicer ki kwo ; ngat ma ye an , nadi oto , dok bikwo ;
dano ducu makwo ma ye an , pe bito matwal . in iye man ? ”
en odok iye ni , “ iyo rwot ; dong aye ni in i kricito ma lubanga oyero , wod pa lubanga , ma bino i lobo . ”
ka marita oloko lok man , ci ocito olwongo laminne maliam , okwille ni , “ lapwony tye kany , lwongi . ”
ka en owinyo , ci oa oyotoyot , ocito bote .
yecu onongo peya oo i gang-ngu , ento onongo pud tye ka ma marita oromo iye kwede .
ka lujudaya ma onongo gitye bote i ot kun gikweyo cwinye guneno maliam oa malo oyotoyot , okato woko , gulubo kore , kun gitamo ni en cito i wi lyel ka koko kunnu .
ka maliam oo ka ma yecu tye iye , ka onene , ci opoto piny ka tyene , owacce ni , “ rwot , kono nene itye kany , kono omera pe oto . ”
ka yecu onene kun kok , ki lujudaya ma gubino kwede bene gikok , cwinye opoto , iye owang matek .
openyo ni , “ wukete kwene ? ” gudokke iye ni , “ rwot , bin inen . ”
yecu okok ki pig wange .
omiyo lujudaya guwaco ni , “ nen , yam mare mada . ”
ento jo mogo i kingi guwaco ni , “ en ma ceng oyabo wang lawangoto pe twero gengo dano man to ? ”
yecu dok iye owang matek , ojwat , ci obino i lyel ; lyel meno onongo yam obedo boro got , ma giloro doge ki got .
yecu owaco ni , “ kwanyu got woko . ” marita lamin dano ma oto-ni owaco ni , “ rwot , koni dong ngwe , pien ori nino angwen . ”
yecu odokke iye ni , “ nakanen pe awacci ni , ka iye , ci ibineno deyo pa lubanga ? ”
ci gikwanyo got woko . yecu otingo wange malo , owaco ni , “ aba , apwoyi pien dong iwinya .
an angeyo con ni iwinya kare ducu , ento awaco lok man pi lwak ma gucung ka ngeta , wek guye ni in yam iora . ”
ka dong owaco lok man , ci odangnge ki dwan madit ni , “ lajaro , katti woko ! ”
en ma ceng oto-ni okatti woko , kun cinge ki tyene giriyo ki bongo , wange giboyo ki kitambara . yecu ocikogi ni , “ wugonye , wuweke ociti . ”
jo mapol i kin lujudaya ma gubino kacel ki maliam , ka guneno gin ma yecu otiyo , guye en .
ento jo mukene i kingi gucito bot luparicayo , gutittigi gin ma yecu otiyo .
omiyo ajwagi madito pa lubanga ki luparicayo gulwongo lukiko , guwaco ni , “ wabitimo gin ango ? pien dano man tye ka tiyo lanyut mapol .
ka waweke kit meno , ci dano biye en , luroma bibino , gibiketo kabedowa maleng ki rokwa woko . ”
ento ngat acel i kingi , en kayapa , ma en ajwaka madit i mwaka meno , owaco ki gin ni , “ wun pe wungeyo gin mo kadi matidi mo ,
dok pe wutamo ni bibedo ber botwu ka dano acel oto pi lwak , wek pe gityek rokwa . ”
en pe owaco lok man pire kene , ento pi bedo ajwaka madit i mwaka meno ceng en otito macalo lanebi ni yecu bito pi rok meno ;
pe pi rok meno keken , ento wek ocok litino pa lubanga ma guket ata , gubed acel .
cakke i nino meno guribo lok me neke .
pi meno yecu pe dok obedo ka wot ka maleng i kin lujudaya , ento oa ki kunnu , ocito i lobo ma cok ki tim , i gang ma gilwongo epraim ; obedo kunnu ki lupwonnyene .
kato ( paska ) pa lujudaya onongo dong tye cok . jo mapol gia ki i kin pacci gicito jerucalem ma peya kato ( paska ) oromo , wek gilonnye kengi .
giyenyo yecu , kun giloko kekengi ma gicung i ot pa lubanga ni , “ wutamo ningning ? nyo en pe bibino pi nino madit ? ”
ajwagi madito pa lubanga ki luparicayo onongo dong guciko dano ni , ka ngat mo ongeyo ka ma en tye iye , myero onyuttigi , wek gimake .
ka ceng odong nino abicel me o i kato ( paska ) , yecu obino i betania , ka ma lajaro bedo iye , en ma ceng yecu ocere ki i kin jo muto-ni .
gitedde cam me otyeno kunnu ; marita obedo ka poko cam , lajaro onongo ngat acel i kin jo ma obedo kwede i dog cam .
maliam okwanyo moo ma ngwece kur me wel madwong , moo nard magili , ma romo ratili acel , owiro ki tyen yecu , ojwayo tyen yecu ki yer wiye ; ci ngwec moo oromo i ot ducu .
ento juda me keriot , ngat acel i kin lupwonnyene , en ma bidobe , openyo ni ,
“ pingo moo man pe gicato i wel me ciling miya adek , wek gimi bot lucan ? ”
en owaco lok man , pe ni en paro pi lucan , ento pien en yam lakwo , yam gwoko kicaa lim , ci kwanyo gin ma gibolo iye .
yecu owaco ni , “ wuweke , wek en okan pi nino me yika .
lucan wutye kwedgi nino ducu , ento an pe abibedo kwedwu nino ducu . ”
ka lwak lujudaya madwong guniang ni en tye kunnu , ci gubino , pe pi yecu keken , ento bene pi neno lajaro ma en ocero ki i kin jo muto .
pi meno ajwagi madito pa lubanga guyubo lok me neko lajaro bene ,
pien pire lujudaya mapol gua woko ki botgi , guye yecu .
orwone lwak jo mapol ma yam gubino i nino madit guwinyo ni yecu bino i jerucalem .
gukwanyo jang otit , gukato ka jole , kun gidangnge ni , “ ojana ! lubanga o mi gum i kom ngat ma bino i nying rwot , ma en kabaka pa icrael ! ”
yecu onongo latin kana , obedo i wiye , kit macalo gicoyo ni ,
“ pe wulwor , wun jo cion . nen , kabakawu bino botwu , obedo i wi latin kana ! ”
lupwonnyene pe guniang man kong ; ento ka dong giketo deyo i kom yecu , ci gupo ni ceng gicoyo lok magi i kome , dok ni gitimo i kome .
lwak ma yam onongo tye bote ka en lwongo lajaro ki i lyel me cere ki i kin jo muto gutito pire .
en aye mumiyo lwak ocito ka jole , pien guwinyo ni en otiyo lanyut man .
luparicayo guloko kekengi ni , “ dong wuneno ni pe wukonyo gin mo . nen , lobo ducu dong owirre ka lube . ”
i kin jo ma yam gucito ka woro lubanga i nino madit onongo jo mogo lugrik .
jo-nu gucito bot pilipo me betecaida ma tye i galilaya , guwacce ni , “ ladit , wamito neno yecu . ”
pilipo ocito , otito bot anderiya ; anderiya ocito kacel ki pilipo , gutito bot yecu .
yecu odokkigi iye ni , “ cawa dong oromo me keto deyo i kom wod pa dano .
adada awacciwu ni , nyig bel ka pe opoto i ngom , oto , bedo kene ; ento ka oto , ci ceko nyige mapol .
ngat ma maro kwo mere , birwenyone ; ngat ma kwero kwone i lobo man , bigwoko nio i kom kwo ma pe tum .
ka ngat mo tiyo pira , myero oluba ; ka ma an abedo iye , laticca bene bibedo kunnu ; ka ngat mo tiyo pira , ci won binyuto worone i kome .
“ cwinya koni ongabbe angaba . abiwaco lok ango ? abana , lara i kom cawa man ? ento pi lok man omiyo ao i kom cawa-ni .
abana , ket deyo i kom nyingi . ” dwan oa ki i polo ni , “ dong aketo deyo i kome , dok abiketo aye . ”
lwak ma gucung ka ngete guwinyo , ci guwaco ni , “ polo omor . ” jo mukene ni , “ lamalaika oloko kwede . ”
yecu ogamo ni , “ dwan man pe obino pira , ento piwu .
koni gitye ka ngolo kop i kom lobo man ; koni lalo lobo man gibibole woko .
an ka gitinga malo nia i lobo , ci abipeyo dano ducu bota . ”
en oloko lok man pi nyuto kit to ma ebito kwede
lwak gugamo doge ni , “ wan wawinyo ki i cik ni kricito ma lubanga oyero bedo nakanaka . in dok iwaco ningning ni wod pa dano myero gitinge malo ? wod pa dano man en anga ? ”
yecu owaccigi ni , “ ceng pud tye botwu pi kare manok . wuwot ma kun wutye ki ceng , wek piny macol pe ongukwu . ngat ma woto i piny macol pe ngeyo ka ma ecito iye .
ka pud wutye ki ceng , wuye ceng , wek wudok litino me ceng . ” yecu ka oloko lok man , ci opokke ki botgi , okanne woko ki botgi .
kadi bed otiyo lanyut ma rom meno i nyimgi , pe guye en ;
wek lok pa lanebi icaya ocobbe kakare , ni , “ rwot , anga ma oye lok ma watito ? dok anga ma rwot onyuto tekone bote ? ”
man en gin mumiyo pe gitwero ye , pien icaya dok owaco ni ,
“ en oneko wanggi , omiyo cwinygi odoko nwang , wek pe gunen ki wanggi , pe bene guniang ki cwinygi , wek omi pe gulokke gudwog bota acanggi . ”
icaya owaco lok man pien oneno deyo mere , oloko pire ,
kadi bed kit meno , jo mapol ma i kin luloc bene guye en , ento pi lworo luparicayo omiyo pe gituco , wek pe giryemgi woko ki i kacokke ;
pien gimaro deyo ma dano keto i komgi makato ma lubanga miyo .
yecu odangnge , owacci , “ ngat ma ye an , pe oye an , ento oye ngat ma oora .
ngat ma onena , nongo oneno ngat ma oora .
an abino i lobo pi bedo ceng me lobo , wek dano ducu ma ye an owek bedo i piny macol .
ka dano mo winyo lokka ci pe mako , an pe angolo kop i kome ; pien pe abino ka ngolo kop i kom lobo , ento abino ka laro lobo .
ngat ma kwera , ma pe winyo lokka , tye ki ngat ma bingolo kop i kome ; lok ma aloko bingolo kop i kome i nino me agik .
pien pe aloko pira kena : won ma oora , en kikome aye omiya cik , i gin ma myero awaci ki ma myero aloki .
angeyo ni cikke en kwo ma pe tum ; pi meno gin ma awaco , awaco macalo won oloko bota . ”
ma peya nino madit me kato ( paska ) oo , yecu onongo ngeyo ni cawane dong oromo me weko lobo man me dok bot won ; yam maro jone ma tye i lobo man ; omarogi nio i agik ,
ka pud gitye ka camo cam me otyeno , ma dong catan oketo tam i cwiny juda wod pa cimon me keriot me dobe ,
yecu onongo ngeyo ni won otyeko miyo jami ducu i cinge , dok ni ea ki bot lubanga , dok edok bot lubanga .
oa malo ki i dog cam , olunyo bongngine oketo tenge , okwanyo taulo , otweyo i pyere .
oonyo pii i becen , ci ocako lwoko tyen lupwonnye , ojwayo ki taulo ma otweyo i pyere .
ka en oo bot cimon petero , petero openye ni , “ rwot , in kulu aye ilwoko tyena ? ”
yecu odokke iye ni , “ in pe ingeyo gin ma atye ka tiyo , ento ibiniang lacen . ”
petero owacce ni , “ in pe ibilwoko tyena matwal . ” yecu odokke iye ni , “ ka pe alwoki , nongo ribbe pe i kinwa . ”
cimon petero owacce ni , “ rwot , pe dong tyena keken , ento cinga ki wiya bene . ”
yecu owacce ni , “ ngat ma dong olwokke , pe dong myero olwok kome , ento kono tyene keken , pien nongo kome ducu leng . wun wuleng , ento pe wun ducu . ”
en onongo ongeyo ngat ma bidobe ; en aye gin mumiyo en owaco ni , “ pe wun ducu wuleng . ”
ka dong olwoko tyengi , okwanyo bongngine , odok i kabedone , openyogi ni , “ wuniang gin ma atimo i komwu ?
wulwonga ni lapwony dok ni rwot ; meno ber , pien atye kit meno .
ka an a rwotwu ki lapwonywu , alwoko tyenwu , wun bene myero wulwok tyenwu kekenwu ;
pien an anyuttiwu lanen , wek wun bene wutim gin ma an atimo i komwu .
adada awacciwu ni , latic pe bedo dit makato laditte , ngat ma gioro pe dit kato ngat ma oore .
ka wungeyo lok man , ci wubibedo ki yomcwiny ka wutiyogi .
pe aloko man i komwu ducu ; angeyo jo ma dong ayero ; ento wek ginacoya ocobbe kakare , ni , ‘ ngat ma camo kwon kacel kweda otingo opunye i koma . ’
koni atittiwu lok man ma peya otimme , wek ka bitime , wuye ni an atye .
adada awacciwu ni , ngat ma jolo dano ma an aoro , nongo ojolo an ; ngat ma jolo an , ojolo ngat ma oora . ”
ka yecu oloko lok man , ci cwinye opoto , oloko atyer ni , “ adada awacciwu ni , ngat acel i kinwu bidoba . ”
lupwonnye gunenne kekengi , pe guniang ngat ma en oloko i kome .
ngat acel i kin lupwonnye , en ma yecu maro , onongo obuto cok ki kor yecu .
cimon petero ogwele , owacce ni , “ tucciwa ngat ma en oloko i kome . ”
en ma ojengnge i kor yecu openye ni , “ anga , rwot ? ”
yecu ogamo ni , “ en aye ngat ma abigweyo dek , amiyo bote . ” ka dong ogweyo dek , ci omiyo bot juda wod pa cimon me keriot .
ka dong ogamo , ci catan odonyo i iye . yecu owacce ni , “ gin ma imito timo , tim oyot . ”
pe tye ngat mo i dog cam ma oniang gin ma omiyo oloko lok man bote .
jo mogo gutamo ni , pien juda onongo gwoko kicaa limgi , mumiyo yecu owacce ni , “ wil jami ma mitte pi nino madit ” ; nyo ni myero omi gin mo bot lucan .
ka en dong ocamo dek ma gigwene , ci okato woko cut ; onongo piny dong col .
ka dong okato woko , yecu owaco ni , “ koni dong giketo deyo i kom wod pa dano , dok giketo deyo i kom lubanga pire .
ka giketo deyo i kom lubanga pire , lubanga bene biketo deyo i kome pire kene , biketo deyo i kome oyotoyot .
litino aduno , pud atye kwedwu pi kare manok . wubiyenya , ento macalo ceng atito bot lujudaya , kit meno atittiwu bene koni ni , ‘ ka ma acito iye , wun pe wutwero bino iye . ’
amiyowu cik manyen , ni , wumarre kekenwu ; wumarre kekenwu macalo ceng amarowu .
pi man dano ducu bingeyo ni wun lupwonnyena , ka mer tye i kinwu . ”
cimon petero openye ni , “ rwot , icito kwene ? ” yecu ogamo ni , “ ka ma acito iye , pe itwero luba koni , ento ibiluba lacen . ”
petero dok openye ni , “ rwot , pingo pe atwero lubi koni ? abimiyo kwona piri . ”
yecu ogamo ni , “ ibimiyo kwoni pira ? adada awacci ni , twon gweno pe bikok , nio ka kong ikwera tyen adek .
“ cwinywu owek ngabbe angaba ; wuye lubanga , wuye an bene .
i ot pa abana tye iye kabedo mapol ; kono pe kit meno , kono atittiwu ni acito ka yubo ki wun kabedo ?
ka acito , ayubo ki wun kabedo , dok abidwogo ka omowu bota , wek ka ma an abedo iye , wun bene wubed iye .
ka ma an acito iye , wun wungeyo yone . ”
tomaci owacce ni , “ rwot , wan pe wangeyo ka ma icito iye ; watwero ngeyo yone ningning ? ”
yecu odokke iye ni , “ an a yo , ki ada , ki kwo : pe tye ngat mo ma bino bot won , kono ki i an keken .
kono ceng wungeya , kono wungeyo wora bene ; nia koni wungeye , dong wunene . ”
pilipo ogamo doge ni , “ rwot , nyuttiwa won , ci biromowa . ”
yecu odokke iye ni , “ dong ari kwedwu kare malac rom man , pud peya ingeya , pilipo ? ngat ma oneno an dong oneno won : itwero waco ningning ni , ‘ nyuttiwa won ? ’
in pe iye ni , an atye i won , ki won i an ? lok ma aloko botwu pe aloko pira kena , ento won ma bedo i an aye tiyo ticce .
wuye ni an atye i won , ki won i an ; nyo ka pe kit meno , wuye an pi tic keken .
“ adada awacciwu ni , ngat ma ye an , en bene bitiyo tic ma an atiyo ; dok bitiyo tic madito makato man , pien acito bot won .
gin ducu ma wubilego i nyinga , abitiyone , wek giket deyo i kom won pi wod ;
ka wubilego gin mo i nyinga , abitiyo .
“ ka wumara , ci wubigwoko cikka .
abilego won , en bimiyowu lacungudwar mukene ma bibedo kwedwu nakanaka ,
en cwiny me ada , ma lobo pe twero limo , pien lobo pe nene , dok pe ngeye . wun wungeye , pien en bedo kwedwu , dok bibedo i iwu .
“ pe abiwekowu macalo litino kic ; abidwogo botwu .
odong kare manok , lobo pe dok binena , ento wun wubinena ; pien an akwo , wun bene wubikwo .
i nino meno wubingeyo ni an atye i won , ki wun i an , ki an i wun .
ngat ma tye ki cikka , ma gwokogi , en aye ngat ma mara ; ngat ma mara wora bimare , an bene abimare , abinyutte kena bote . ”
juda ma pe me keriot openye ni , “ rwot , man bibedo ningning , ni ibinyutte keni botwa , ento pe bot lobo ? ”
yecu odokke iye ni , “ ka ngat mo mara , en bimako lok mera ; wora bimare , wabibino bote , wabiyubo kabedo piwa kenwa bote .
ngat ma pe mara , pe mako lokka ; lok ma wuwinyo pe mera , ento pa won ma ceng oora .
“ lok man atittiwu kun pud atye botwu .
ento lacungudwar , ma en cwiny maleng , ma won bicwalo i nyinga , en bipwonyowu jami ducu , en bipoyo wiwu i lok ducu ma yam atittiwu .
awekkiwu kuc , kuc mera amiyo botwu . amiyowu , pe macalo lobo miyo . cwinywu owek ngabbe angaba , pe wulwor .
dong wuwinyo awacciwu ni , an abicito woko , dok abidwogo botwu . kono wumara , kono cwinywu yom , pien acito bot won ; pien won dit kata .
koni atittiwu lok man ma peya otimme , wek ka bitimme , wuye .
pe dok abiduro lwak lok mapol kwedwu , pien lalo lobo man tye ka bino . en pe tye ki twer i koma ;
ento man timme wek lobo onge ni , an amaro won , atiyo macalo won ocika . “ ayu , wacitu .
“ an aye olok me ada , abana en lapur .
jange ducu ma i koma ma pe nyak en lwero woko , ento janga ducu ma nyak en lonyo , wek omedde , onyak mapol .
wun dong gityeko lonyowu pi lok ma aloko botwu .
wubed i an , an bene i iwu . macalo jang olok pe twero nyak pire kene , ka pe tye i kom yatte , kit meno wun bene pe wutwero , ka pe wubedo i an .
an olok , wun jange . ngat ma bedo i an , ki an i en , en nyako nyige mapol , pien pe wutwero timo gin mo ka an a pe .
ka dano mo pe bedo i an , ci gibole woko macalo jang yat , two woko . gicokogi , gibologi i mac , giwang woko .
ka wubedo i an , kun lokka bedo i wun , ci wuleg gin ducu ma wumito , gibitimo piwu .
man bikelo deyo i kom abana , ka wunyako nyig mapol ; kit meno wubidoko lupwonnyena .
macalo won ceng omara , an bene amarowu kit meno ; wubed i marra .
ka wugwoko cikka , wubibedo i marra , kit macalo ceng agwoko cik pa abana , abedo i marre .
lok man atittiwu wek yomcwinya obed i iwu , wek wupong ki yomcwiny .
“ man aye cikka , ni wumarre kekenwu macalo ceng amarowu .
pe tye ngat mo ma tye ki mar madit makato man , ni dano miyo kwone pi lureme .
wun lurema ka wutiyo gin ducu ma acikowu .
pe dok alwongowu lutic , pien latic pe ngeyo gin ma laditte tiyo ; ento alwongowu lurema , pien gin ducu ma yam awinyo ki bot wora dong atyeko nyuttiwu .
pe wun aye wuyera , ento an aye ayerowu , dok aketowu wek wuciti , wunyak nyigwu , dok wek nyigwu ori ; wek gin ducu ma wubilego ki bot won i nyinga , en omiwu .
gin ma acikowu en ene ni , wumarre kekenwu .
“ ka lobo okwerowu , wunge ni yam okwongo kwera ma kun peya okwerowu .
kono wun jo me lobo , kono lobo omaro wun jone ; ento wun pe me lobo , ento ayerowu ki i lobo ; pi meno lobo kwerowu .
wupo i lok ma yam atito botwu ni , ‘ latic pe bedo dit makato laditte . ’ ka yam giliba , wun bene gibilibowu ; ka yam gimako lokka , gibimako mewu bene .
gin magi ducu gibitimo i komwu pi nyinga , pien pe gingeyo ngat ma yam oora .
kono pe nene abino , aloko botgi , kono pe gitye ki bal ; ento koni dong pe gitye ki lok ma gibipido pi balgi .
ngat ma kwera , okwero wora bene .
kono yam pe atiyo i kingi tic ma dano mo mukene pe otiyo , kono pe gitye ki bal , ento koni dong guneno dok gukwero an ki wora .
ento man otimme wek lok ma gicoyo i cik megi ocobbe kakare , ni , ‘ gikwera nono . ’
ento ka lacungudwar bibino , ma abioro botwu nia ki bot won , ma en aye cwiny me ada ma a ki bot won , en bibedo cadenna .
wun bene wucaden , pien wubedo bota nia i acakki .
“ atyeko tittiwu lok man wek pe komwu oryangnge .
gibiryemowu woko ki i kacokke ; kare bibino ma dano ducu ma nekowu bitamo ni etye ka tic pi lubanga .
gibitimo man i komwu pien pe gingeyo won , kadi an .
ento atittiwu lok magi wek ka karegi bio , wupo ni yam atittiwu pigi . “ yam pe atito lok man botwu i acakki , pien onongo pud atye kwedwu .
ento koni adok bot ngat ma ceng oora . pe tye ngat mo i kinwu ma penya ni . ‘ icito kwene ? ’
cwinywu opong ki kumu pien atittiwu lok man .
ento atye ka tittiwu lok ada , ni , bibedo ber botwu ka an acito ; pien ka pe acito , ci lacungudwar pe bibino botwu . ento ka acito , ci abiore botwu .
en ka obino , bimiyo lobo niang i kom bal , ki kit ma atir , ki ngolo kop ;
i kom bal , pien pe giye an ;
i kom kit ma atir , pien adok bot won , pe dok wubinena ;
i kom ngolo kop , pien laloc me lobo man dong gingolle kop woko .
“ pud atye ki lok mapol me awaca botwu , ento pe wutwero kanyo koni .
ka cwiny me ada bibino , en bitelowu i ada ducu ; pien en pe bilok pire kene , ento gin ducu ma en biwinyo , biwaco botwu , bitittiwu gin ma bitimme anyim .
en biketo deyo i koma , pien bikwanyo gin ma tung bota , nyuttiwu .
gin ducu ma won tye kwede mega ; en mumiyo awacciwu ni , en bikwanyo gin ma tung bota , nyuttiwu .
“ odong kare manok , pe dok wubinena ; dok odong kare manok , wubinena . ”
lupwonnyene mogo guloko kekengi ni , “ man gin ango ma en waco botwa , ni , ‘ odong kare manok , pe wubinena , dok odong kare manok , wubinena ’ ; dok ni , ‘ pien adok bot won ’ ? ”
guwaco ni , “ man kono te lokke ningo , ni , ‘ odong kare manok ’ ? pe waniang gin ma en tye ka waco . ”
yecu ongeyo ni gin mito penye , omiyo en owaccigi ni , “ wutye ka pennye kekenwu pi lok ma nen awacciwu , ni , ‘ odong kare manok , pe dok wubinena ; dok odong kare manok , wabinena ’ ?
adada awacciwu ni , wubikok , wubikumo , ento lobo cwinye bibedo yom ; cwinywu bicwer , ento cwercwinywu bilokke doko yomcwiny .
ka mwoc ogoyo dako , kumo , pien cawane dong oromo ; ento ka dong onywal , pe po i can pien nongo cwinye yom pi nywalo dano i lobo .
koni cwinywu cwer , ento abinenowu doki , ci cwinywu bibedo yom , pe tye ngat mo ma bikwanyo yomcwinywu ki botwu .
i nino meno pe wubipenya lok mo . adada awacciwu ni , ka wubilego gin mo bot won , en bimiyowu i nyinga .
nio koni yam pe wulego gin mo i nyinga ; wulegi , wubinongo , wek wupong ki yomcwiny .
“ lok man atittiwu i carolok ; kare bibino ma pe dok abilok kwedwu i carolok , ento abitittiwu ka maleng lok i kom won .
i nino meno wubilego i nyinga . pe awacciwu ni abilego won piwu ,
pien won kikome marowu , pien wun wumara , dok wuye ni an aa bot won .
an aa bot won , abino i lobo ; doki aweko lobo , adok bot won . ”
lupwonnyene guwaco ni , “ nen , koni iloko ka maleng , pe i carolok .
koni wangeyo ni , in ingeyo gin ducu , dok penyi pe dok mitte ; pi man waye ni ia ki bot lubanga . ”
yecu odok iye ki gin ni , “ koni dong wuye ?
kare bibino , bene dong oo , ma wubiket woko , ngat acel acel i pacone , wubiweka kena . ento pe atye kena , pien won tye kweda .
awaco lok man botwu wek wubed ki kuc i an i lobo wutye ki can ; ento wudi cwinywu , an dong aloyo lobo . ”
yecu ka oloko man , otingo wange malo i polo , owaco ni , “ abana , kare dong oromo ; ket deyo i kom wodi , wek wodi bene oket deyo i komi ,
macalo yam imiye twero i kom gin ducu ma tye ki kom , wek omi kwo ma pe tum bot jo ducu ma ceng imiyo bote .
man en kwo ma pe tum , ni ginge in lubanga acel me ada , ki yecu kricito ma yam ioro .
dong aketo deyo i komi i lobo , kun acobo tic ma ceng imiya me atiya .
dong koni , abana , ket deyo i koma i nyimi , ki deyo ma yam abedo kwede i nyimi ma peya iketo lobo .
“ atyeko nyuto nyingi bot jo ma ceng imiya ki i lobo . gin ceng meri , in imiyogi bota , gin gugwoko lokki .
koni gingeyo ni jami ducu ma imiya oa ki boti ;
pien dong amiyogi lok ma ceng imiya , gin dong gujolo , gingeyo atikatika ni an aa ki boti ; dok giye ni in iora .
alego pi gin ; pe alego pi lobo , ento pi jo ma ceng imiya , pien gin meri .
jamina ducu meri , ki meri ducu mera , alimo deyo pigi .
an pe dok abedo i lobo , ento gin gitye i lobo , an abino boti . won maleng , gwokgi i nyingi ma con imiya , wek gibed acel macalo wan acel .
ka ceng atye kwedgi kacel , agwokogi i nyingi ma imiya ; akurogi , pe tye mo ma orwenyo ki i kingi , kono dano ma myero orweny , wek ginacoya ocobbe kakare .
ento koni abino boti ; lok man aloko i lobo , wek gubed ki yomcwiny mera , gupong kwede .
atyeko miyogi lok meri ; ci lobo okwerogi , pien gin pe jo me lobo , macalo an pe a dano me lobo .
pe alego ni myero ikwanygi woko ki i lobo , ento ni igwokgi ki i kom gin marac .
gin pe jo me lobo , macalo ceng an pe a dano me lobo .
lonygi i ada gibed maleng : lokki en ada .
macalo iora i lobo , an bene aorogi i lobo .
an alonnye kena pigi , wek gin bene gilonygi i ada .
“ pe alego pi jo man keken , ento pi jo ma biye an pi lokgi ,
ni gin ducu gubed acel macalo in , abana , ibedo i an , an bene i in , gin ducu gubed i wan , wek lobo oye ni in iora .
deyo ma ceng imiya , an amiyo botgi , wek gubed acel macalo wan acel ,
an i gin ki in i an , gubed acel atika , wek lobo onge ni in iora , dok imarogi macalo imara .
abana , amito jo-ni , ma gin mot ma imiya , gibed bota ka ma an atye iye , wek ginen deyo mera ma imiya pi mar meri ma imara kwede ma ocakke ma peya icibo guti me lobo .
ai won muporre , lobo con pe ongeyi , ento an angeyi ; jo man ngeyo ni in iora .
amiyo nyingi ongene botgi , dok abimiyo ngene , wek mar ma imara kwede obed i gin , ki an i igi . ”
ka yecu dong oloko man , ocito kacel ki lupwonnyene , gungolo nota me kidron , ka ma onongo tye iye poto ; odonyo iye kacel ki lupwonnyene .
juda , ma ceng odobe , bene onongo ngeyo kabedo meno , pien yecu ki lupwonnyene yam gimaro cokke kunnu .
juda ogamo lwak askari ki ludito tic mogo ki bot ajwagi madito pa lubanga ki luparicayo , gucito kunnu ki tara ki mac raa ki jami lweny .
yecu onongo ngeyo gin ducu ma bitimme i kome ; okato botgi , openyogi ni , “ wuyenyo anga ? ”
gudokke iye ni , “ yecu me najaret . ” yecu ogamo ni , “ an a en . ” juda ma odobe onongo ocung kacel kwedgi .
ka yecu owaco ki gin ni , “ an a en , ” gujer ki ngegi , gupoto piny .
dok openyogi ni , “ wuyenyo anga ? ” gudokke iye ni , “ yecu me najaret . ”
yecu owaco ni , “ atyeko tittiwu ni an a en ; ka wuyenya , wuwek jo man guciti . ”
man otimme wek lok ma ceng en oloko ocobbe kakare , ni , “ i kin jo ma ceng imiya , pe tye mo ma orwenyo . ”
cimon petero onongo tye ki pala lucwan ; ci owoto , otongo ki opii pa ajwaka madit , onguno ite malacuc . nying opii meno maliko .
yecu ociko petero ni , “ dwok palani i akurane . kikopo ma abana omiya pe abimato ? ”
lwak askari ki laditgi ki lutic pa lujudaya gumako yecu , gutweye .
gukwongo tere bot anac , ma kayapa onyomo nyare , ma onongo en ajwaka madit i mwaka meno .
kayapa en aye ceng omiyo tam bot lujudaya ni ber dano acel oto pi lwak .
cimon petero olubo kor yecu , kacel ki lapwonnye meno mukene . lapwonnye man onongo ngeyo ajwaka madit , omiyo en odonyo i dyekal pa ajwaka madit kacel ki yecu ;
ento petero ocung woko i doggang . lapwonnye meno ma ajwaka madit ngeyo ocito , oloko ki angeca ma gwoko doggang , ci okelo petero i gang .
angeca ma gwoko doggang openyo petero ni , “ in bene pe itye i kin lupwonnye pa dano man ? ” en ogamo ni , “ an a pe i kingi . ”
lutic ki ludito tic onongo gumoko mac miri , pien piny onongo ngic , ci gicung kun gioyo mac . petero bene onongo ocung kacel kwedgi ka oyo mac .
ajwaka madit openyo yecu pi lupwonnyene , ki i kom lok ma en pwonyo .
yecu odokke iye ni , “ yam aloko ka maleng bot lobo ; nino ducu abedo ka pwony i kacokke ki i ot pa lubanga , ka ma lujudaya ducu gicokke iye . pe aloko lok mo i mung .
ipenya pingo ? peny jo ma yam guwinyo lok ma awaco botgi ; gin ngeyo lok ma awaco . ”
ka oloko lok man , ci ngat acel i kin ludito tic ma ocung i ngete odongo lem yecu , kun waco ni , “ igamo dog ajwaka madit kumeno ? ”
yecu ogamo ni , “ ka aloko marac , nyut caden me gin marac ; ento ka aloko maber , ci idonga pingo ? ”
lacen anac ocwale bot kayapa , ajwaka madit , kun pud gitweye .
cimon petero onongo ocung kun oyo mac . gupenye ni , “ in bene pe i ngat acel i kin lupwonnyene ? ” en okwero woko , owaco ni , “ an ko . ”
ngat acel i kin opii pa ajwaka madit , wat pa dano ma petero onguno ite-ni , openye ni , “ nanen pe aneni kacel kwede i poto ? ”
petero dok okwero ; ci twon gweno otugi kok cut .
lacen gikwanyo yecu ki i ot pa kayapa , gitere i praitorion . onongo piny dong cok ru . gin kikomgi pe gudonyo i praitorion , pien pe gimito balle , ento kong gicam kato ( paska ) .
pi man omiyo pilato okato woko botgi , openyogi ni , “ wudoto dano man pi kop ango ? ”
gudokke iye ni , “ kono dano man pe latim marac , kono pe wakele boti . ”
pilato owaccigi ni , “ wun kikomwu wutere , wungolle kop kun wulubo cikwu . ” lujudaya gudokke iye ni , “ pe giye wan wanek dano mo . ”
man otimme wek lok ma yecu owaco ocobbe kakare , kun nyuto kit to ma ebito kwede .
pilato dok odonyo i praitorion , olwongo yecu , openye ni , “ in i kabaka pa lujudaya ? ”
yecu ogamo ni , “ in iwaco lok man piri keni , kece mono jo mukene aye gutitti ? ”
pilato odok iye ni , “ an lajudaya ? rokki ki ajwagi madito pa lubanga gukeli bota . in itimo gin ango ? ”
yecu ogamo ni , “ kerra pe me lobo man . kono kerra me lobo man , kono jona gulwenyo pira , wek pe gimiya i cing lujudaya ; ento kerra pe me lobo man . ”
pilato openye ni , “ in dong i kabaka , bo ? ” yecu ogamo ni , “ in iwaco ni an a kabaka . ginywala pi man , abino i lobo bene pi man , pi bedo caden me lok ada . dano ducu me ada winyo dwana . ”
pilato openye ni . “ ada en gin ango ? ” ka owaco lok man , ci okato woko bot lujudaya , otittigi ni , “ an gira pe anongo kop mo i kome .
ento wun wutye ki kitwu ni myero agonnyiwu ngat acel i kare me kato ( paska ) . wumito agonnyiwu kabaka pa lujudaya ? ”
gin dok guwo ni , “ pe en , ento baraba . ” baraba kono ceng layak .
pilato otero yecu , ogoye ki anino .
askari gucweyo lalukana okuto , gurwako i wiye , dok guruke ki bongo makwar .
gibino bote kun guwaco ni , “ amoti , kabaka pa lujudaya ! ” gidonge .
pilato dok okato woko botgi , owaco ki gin ni , “ nen , akelo en botwu , wek wunge ni pe anongo kop mo i kome . ”
yecu okatti woko botgi kun oruko lalukana okuto ki bongo makwar . pilato owaccigi ni , “ nenu dano man . ”
ka ajwagi madito pa lubanga ki ludito tic gunene , guwo ni . “ gure kom yat ! gure kom yat ! ” pilato owaco botgi ni , “ wun wutere , wugure kom yat , pien an gira pe anongo kop mo i kome . ”
lujudaya gugamo doge ni , “ wan watye ki cik ; pi cik meno en myero oto , pien okette kene ni en wod pa lubanga . ”
ka pilato owinyo lok man , lworo omedde i kome .
dok odok i praitorion , openyo yecu ni , “ in ia ki kwene ? ” ento yecu pe ogamo doge .
omiyo pilato owacce ni , “ pe igamo doga ? pe ingeyo ni atye ki twer me gonyi , ki twer me guri kom yatariya ? ”
yecu odokke iye ni , “ kono nene pe gimiyi twer ma oa ki malo kono pe ibedo ki twer i koma ; pi meno ngat ma omiya boti tye ki bal madit makato . ”
nia i kare meno pilato ocako yenyo yo me gonye , ento lujudaya guwo ni , “ ka igonyo dano man , ci in pe larem cecar . dano ducu ma kette kene bedo kabaka , nongo pyem ki cecar . ”
ka pilato owinyo lok man , okelo yecu woko , obedo i wi kom me ngolo kop i kabedo ma gicano iye got ; i leb ibru gilwongo ni , gabbata .
onongo nino ca nino me yubbe me kato ( paska ) , cawa cok romo abicel . en owaco bot lujudaya ni , “ nenu , kabakawu en ! ”
dano guwo ni , “ tere woko ! tere woko ! gure i kom yatariya ! ” pilato openyogi ni , “ agur kabakawu i kom yatariya ? ” ajwagi madito pa lubanga gudok iye ni , “ wan pe watye ki kabaka , kono cecar keken . ”
omiye botgi wek gigure i kom yatariya .
gitero yecu , okato woko kun tingo yatariyane , ocito i kabedo ma gilwongo cogo wic ; i leb ibru gilwongo ni , golgota .
gigure i kom yatariya kunnu , ki jo mukene aryo kacel kwede , acel tungcel , acel tungcel , kun yecu tye i dyere .
pilato ocoyo lok , oguro i wi yatariya ; gicoyo ni , “ yecu me najaret , kabaka pa lujudaya . ”
lujudaya mapol gukwano lok man , pien ka ma giguro iye yecu onongo tye cok ki gang , dok gicoyo i leb ibru , i leb roma ki i leb grik .
ajwagi madito pa lubanga pa lujudaya guwaco bot pilato ni , “ pe ico ni , ‘ kabaka pa lujudaya , ’ ento ni , ‘ dano man owaco ni , an kabaka pa lujudaya . ’ ”
ento pilato odok iye ni , “ gin ma acoyo , dong acoyo . ”
ka askari gutyeko guro yecu i kom yatariya , gukwanyo ginarukane , gupoko i dul angwen , dul acel pi askari acel acel ; ki kanyine bene . kanyine onongo pe gikwoyo akwoya , ento gicweyo acweya , cakke ki malo .
guloko kekengi ni , “ pe myero wayecu , ento wabol kwir iye , wek wanen ngat ma bitero . ” man otimme wek ginacoya ocobbe kakare , ni , “ gipoko ginarukana i kingi , gibolo kwir i kom bongona . ”
askari gutimo man ; ento min yecu ki lamin minne , maliam dako pa kelopa , ki maliam lamagdala onongo gucung i te yatariyane .
ka yecu oneno minne , ki lapwonnye meno ma en maro kun gucung i ngete , owaco bot minne ni , “ maa , nen wodi ! ”
ka dok owaco bot lapwonnye meno ni , “ nen meni . ” nia i cawa meno lapwonnye meno otere paco , ogwoke .
lacen ka man otum , yecu ongeyo ni ducu dong otum ; wek ginacoya ocobbe kakare , owaco ni , “ orwo neka . ”
agulu kongo vino mawac onongo gicibo kunnu ; girwako amor ma opong iye kongo vino mawac i wi anyero , giketo i doge .
ka yecu dong omato kongo vino mawac , owaco ni , “ dong otum . ” okulo wiye , omiyo cwinye .
nino meno obedo ceng me yubbe , omiyo lujudaya gukwayo pilato ni myero gitur tyen dano ma gigurogi , gitergi woko , wek komgi pe ori i wi yat i ceng cabit , pien cabit meno en nino madit .
askari gubino , guturo tyen dano mukwongo , ki tyen dano me aryone ma ceng giguro kacel kwede ;
ento ka guo i kom yecu , guneno ni dong otyeko to woko , ci pe dok guturo tyene .
ento ngat acel i kin askari ocobo lakngete ki tong ; ci oyotoyot oa iye remo ki pii .
ngat ma ceng oneno obedo caden , lok ma en obolo tye ada , en ngeyo ni ebolo lok ada , wek wun bene wuye .
pien meno ducu otimme wek ginacoya ocobbe kakare , ni , “ cogone mo pe gibituro . ”
dok dul ginacoya mukene owaco ni , “ gibineno ngat ma gicobo . ”
ka man otum , yucepu me arimataya , ma onongo en lapwonnye pa yecu , ento i mung , pi lworo lujudaya , olego pilato ni myero eter kom yecu ; ci pilato oye . obino , otero kome .
nikodemo bene , ma yam ocito bot yecu dyewor , obino kun okelo murra ma girubo ki atakarac , ma pekke mito romo ratili miya .
gutero kom yecu , guboyo ki bongo camanini , kacel ki angwece , macalo kit me yik pa lujudaya tye .
ka ma gigure iye onongo tye poto , i poto meno onongo tye iye lyel manyen ka ma yam peya giyiko iye ngat mo .
pi ceng me yubbe pa lujudaya , dok pien lyel meno obedo cok , omiyo giyiko yecu kunnu .
i nino mukwongo me cabit , maliam lamagdala opuk i lyel odiko con ma piny pud col oneno ni gikwanyo got woko ki i dog lyel .
en oringo , ocito bot cimon petero , ki bot lapwonnye meno mukene ma yecu maro , otittigi ni , “ gikwanyo rwot woko ki i lyel , pe wangeyo ka ma gikete iye . ”
petero ki lapwonnye meno mukene gumako yo , gucito i lyel .
gin aryo ducu guringo kacel , lapwonnye meno oyomo petero ki ngwec , okwongo o i lyel .
ogungo , ongiyo iye , oneno bongngi camanini ma giboye kwede gudong kakare ; ento pe odonyo iye .
cimon petero obino kun lube , odonyo i lyel , oneno bongngi camanini gudong kakare ,
ki kitambara ma ceng tye i wiye , pe tye kacel ki bongngi camanini , ento odolle , tye kene pat .
lacen lapwonnye meno mukene ma okwongo o i lyel bene odonyo iye ; oneno , ci oye .
pien ceng peya giniang ginacoya , ni myerone ocer ki i kin jo muto .
lupwonnye meno gudok paco .
ento maliam ocung i nget lyel kun kok ; ka tye ka koko , ci ogungo , ongiyo i lyel .
oneno lumalaika aryo ma rukgi tar , kun gubedo ka ma gipyelo kom yecu iye , acel tung wiye , acel tung tyene .
gupenye ni , “ dako , ikok pingo ? ” odok iye ki gin ni , “ gikwanyo rwoda woko , pe angeyo ka ma gikete iye . ”
ka dong oloko lok man , ci olokke , oneno yecu kun ocung i ngeye , ento pe ongeyo ni en yecu .
yecu openye ni , “ dako , ikok pingo ? iyenyo anga ? ” otamo ni gwok nyo en lapur-poto , owacce ni , “ ladit , ka in aye itere , titta ka ma ikete iye , wek acikwanye . ”
yecu olwonge ni , “ maliam . ” en olokke , owacce i leb ibru ni , “ rabboni ! ” ma te lokke ni , lapwony .
yecu owacce ni , “ wek maka , pien peya acito bot won . ento cit bot utmega , itittigi ni , acito bot wora ki bot wonwu , bot lubanga na ki bot lubangawu . ”
maliam lamagdala ocito , owaco bot lupwonnye ni . “ aneno rwot ” ; otittigi ni en owaco lok man bote .
otyeno me nino meno , ma en nino mukwongo me cabit , ma kun gicego doggola ka ma lupwonnye gucokke iye , pi lworo lujudaya , yecu obino , ocung i dyegi , owaco ki gin ni , “ kuc obed botwu . ”
ka owaco lok man , ci onyuttigi cinge ki lakngete . lupwonnye cwinygi obedo yom ka guneno rwot .
yecu dok owaco ki gin ni , “ kuc obed botwu . macalo won ceng oora , an bene aorowu . ”
ka en owaco man , ci oywe i komgi , owaco ki gin ni , “ wugam cwiny maleng .
ka wugonyo bal pa ngat mo , ci dong gigonyo ; ka pe wugonyo bal pa ngat mo , ci dong pe gigonyo . ”
tomaci , ngat acel i kin jo apar wiye aryo , ma gilwongo ni bangi , onongo pe botgi i kare ma yecu obino .
lupwonnye mukene gutitte ni , “ waneno rwot . ” ento en odok iye ki gin ni , “ ka pe aneno poyo me cumar i cinge , ki keto nyig cinga i wang poyo me cumar , ki keto cinga i lakngete , pe abiye kadi matidi mo . ”
ka nino aboro okato , lupwonnyene doki gubedo i ot , tomaci bene onongo tye kwedgi . onongo gucego doggola , ento yecu obino , ocung i dyegi , owaco ni , “ kuc obed botwu . ”
lacen owaco bot tomaci ni , “ cwal nyig cingi kany , inen cinga ; rye cingi , iket i lakngeta ; iwek bedo ma pe iye , ento ma ye . ”
tomaci ogamo ni , “ in i rwoda ki lubangana ”
yecu openye ni , “ pien inena omiyo iye ? tye ki gum dano ma pe guneno , ma guye . ”
yecu otiyo lanyut mapol i nyim lupwonnyene , ma pe gicoyogi i buk man .
ento magi gicoyo wek wuye ni , yecu en kricito ma lubanga oyero , wod pa lubanga , ci ka wuye , wek wubed ki kwo i nyinge .
ka man otum , yecu dok onyutte bot lupwonnyene i dog nam tiberia , onyutte kit man .
cimon petero , tomaci ma gilwongo ni bangi , natanael me kana me galilaya , litino pa jebedayo ki jo aryo mukene i kin lupwonnyene onongo gitye kacel .
cimon petero owaco ki gin ni , “ acito ka mako rec . ” gugamo doge ni , “ wan wacito kwedi . ” gucito , gudonyo i yeya ; ento i dyewor meno pe gumako gin mo .
ka piny pud oru aruya , yecu ocung i wi tera , ento lupwonnyene pe gingeyo ni en yecu .
yecu openyogi ni , “ litino , wunongo dek mo twal ? ” gudokke iye ni , “ pe ” .
en owaccigi ni , “ wubol obwo tung malacuc me yeya , ci wubinongo . ” gubolo , tingo obwo ongayogi pi pol rec .
lapwonnye meno ma yecu maro owaco ki petero ni , “ meno rwot ! ” ka cimon petero owinyo ni meno rwot , oruko bongngine , pien onongo ogonyogi woko pi tic , okworre i nam .
ento lupwonnye mukene gubino i yeya , kun giywayo obwo ma opong ki rec , pien onongo pe gibor ki wi tera , mito romo tyen miya acel .
ka dong gukatti woko i wi tera , guneno mac miri kunnu , ma giketo rec i wiye , ki mugati .
yecu owaccigi ni , “ wukel rec mogo ma pud wumako amaka-ni . ”
cimon petero oito i yeya , oywayo obwo , okelo i wi tera , kun opong ki rec madito , miya acel ki pyerabic wiye adek . kadi bed gipol ento obwo pe oyec .
yecu owaccigi ni , “ wubin ka cam . ” pe tye ngat mo i kin lupwonnye ma odiyo cwinye me penye ni , “ in anga ? ” pien gingeyo ni en rwot .
yecu obino , okwanyo mugati , opokkigi , ki rec bene kit meno .
man dong tyen me adekke ma yecu onyutte kwede bot lupwonnyene , ma dong en ocer ki i kin jo muto .
ka dong gicamo otum , yecu openyo cimon petero ni , “ cimon wod pa jon , in imara makato jo-ni ? ” en ogamo ni , “ iyo , rwot , in ingeyo an amari . ” ocike ni , “ kwa litino romina . ”
openye tyen me aryo ni , “ cimon wod pa jon , in imara ? ” en ogamo ni , “ iyo rwot , in ingeyo an amari . ” ocike ni , “ gwok romina . ”
dok openye tyen me adekke ni , “ cimon wod pa jon , in imara ? ” petero okumo pien openye tyen me adekke ni , “ imara ? ” owacce ni , “ rwot , in ingeyo jami ducu ; in ingeyo an amari . ” yecu ocike ni , “ kwa romina .
adada awacci ni , ka ceng in pud awobi , itweyo bongoni keni , iwoto ka ma imito ; ento ka dong iti , ibiryeyo badi , ci ngat mukene bitweni bongoni , biteri ka ma pe imito . ”
owaco man pi nyuto kit to ma en biketo kwede deyo i kom lubanga . ka oloko lok man , owacce ni , “ luba . ”
petero olokke , oneno lapwonnye meno ma yecu maro kun lubogi , en aye ngat ma ceng ojengnge i kor yecu i dog cam me otyeno , ma owaco ni , “ rwot , anga ma bidobi ? ”
ka petero onene , openyo yecu ni , “ rwot , danoni kono ? ”
yecu owacce ni , “ ka amito ni en ori nio ka abidwogo , ilaro ango iye ? in luba . ”
lok man oywek i kin utmego , ni lapwonnye man pe bito ; ento yecu ceng pe owaco ni en pe bito , ento ni , “ ka amito ni en ori nio ka abidwogo , ilaro ango iye ? ”
man aye lapwonnye ma obedo caden i kom lok magi , dok ocoyogi ; wan bene wangeyo ni lok ma en obolo obedo ada .
tye bene gin mukene mapol ma yecu otiyo ; ka kono gicoyogi ki acel acel , atamo ni kadi lobo kulu pe twero romo buk ma gicoyo .
i buk mukwongo ; teopilo , acoyo iye lok ducu ma yam yecu ocako tiyo ki pwonyone ,
nio kwede wa i nino ma gitere kwede i polo , i nge miyo cik i tek pa cwiny maleng bot lukwenane ma yam oyerogi .
obedo ka nen botgi tyen mapol pi moko ni etye makwo lacen ki i nge tone . obedo ka nen botgi pi nino pyerangwen ,
kun pwonyogi ki lok i kom ker pa lubanga . i kare ma obedo kwedgi , ocikogi ni pe gua ki i jerucalem , ento gukur gin ma lubanga won ociko pire , kun wacci , “ en gin ma con wuwinyo ki bota-ni .
jon yam batija dano ki pii , ento odong nino manok ma wun gibibatijawu ki cwiny maleng . ”
ka gucokke kacel , ci gupenye ni , “ rwot , i kare man en aye ibidwoko iye ker bot jo icrael bo ? ”
en ogamo ni , “ pe wun aye myero wunge kare wa nino ma yam lubanga won omoko i te twero mere .
ento wun wubilimo tek ka cwiny maleng bibino i komwu , ci wubibedo lucadenna i jerucalem ki i judaya ducu ki i camaria , wa i agikki lobo ducu . ”
ka dong otyeko loko lok meno , ci gitinge malo , ma gin bene gineno , ka pol ogame woko ki i nyimgi .
ka giciko wanggi malo i kore ma kun en cito , ci nen , jo aryo gucung ka ngetgi ma guruko kanyi matar ,
ma giwaco ni , “ wun lugalilaya , pingo wucung wuneno malo i polo ? yecu man ma dong gitingo malo ki botwu gitere i polo , bidwogo doki kit macalo wuneno gitere kwede i polo-ni . ”
ka dong gucako dok i jerucalem ki i wi got jeituni , ma cok ki jerucalem , rom ki wot me ceng cabit .
ka gudonyo i gang ci gucito i kicika ma malo , ka ma yam gibedo iye-nu , gin aye petero ki jon ki yakobo ki anderiya , pilipo ki tomaci , bartolomayo ki matayo , yakobo wod pa alipayo , cimon ma yam obedo i kin jo ma gimito locken , ki juda wod pa yakobo .
gin ducu gumine ka lega ki cwiny acel , kacel ki mon ki maliam min yecu ki omegine .
i kare meno petero ocung i kin lwak utmego ma giromo miya acel ki pyeraryo kun wacci ,
“ utmego , lok ma yam gicoyo myero ocobbe kakare , macalo yam cwiny maleng oloko ki i dog daudi i kom juda ma otelo wi jo ma gumako yecu ca .
dano meno owilo poto ki lim ma onongo pi tim aranyine , ka opoto aryeba cwiny ci iye otyer obar woko , cin iye owukke woko ducu .
lok man ongene bot jo ducu ma gibedo i jerucalem , ci poto meno gilwongo ki i lebgi ni akel-dama , en aye poto me remo .
petero omedo lokke kun wacci , “ lokke gicoyo i buk me jabuli ni , ‘ wek kabedone obakke woko , wek ngatti mo pe obed iye ’ ; dok ni , ‘ ticce ngat mukene oter . ’
myero giyer ki i kin jo man ma gubedo kwedwa i kare ducu ma rwot yecu obedo ka wirre i kinwa ,
ci gukelo dano aryo . yucepu ma gilwongo barcaba ma nyinge mukene yucito , ki matiya .
ka gucako lega kun giwaco ni , “ rwot ma ingeyo cwiny dano ducu , nyut botwa i kin jo man aryo-ni ngat ma in dong iyero ,
gubolo kwir pigi , ci kwir opoto i kom matiya , ka giketo en i kom wel lukwena apar wiye acel-li .
ka nino me pentekote dong oromo , onongo gin ducu gucokke kacel i kabedo acel .
oyotoyot woo owinnye kun oa ki i polo macalo yamo ma kodo mager , opongo ot ducu ka ma gubedo iye .
ci gin mo onen botgi macalo leb mac ma opokke ci opye i wi ngat acel acel i kingi .
ka dong gin ducu gupong ki cwiny maleng , ci gucako dumo leb mukene mapatpat macalo cwiny maleng omiyogi me lokone .
onongo tye lujudaya ma gibedo i jerucalem , jo ma giworo lubanga ma gua i rok ducu ma tye i wi lobo .
ka woo meno owinnye , lwak ducu gucokke kun wigi ocung woko , pien onongo ngat acel acel winyogi ka giloko leb tugi kikome .
ci guuro matek twatwal ma kun giwacci , “ jo ma giloko-ni mono pe gin ducu lugalilaya ?
pingo wan ducu dok wawinyogi kun ngat acel acel tye ka lok i leb tugi kikome ma ginywale iye ?
wan luparti , jo media , jo elam , ki jo ma gibedo i mecopotamia , judaya ki kapadokia , ponto ki acia ,
purugia ki pampulia , ejipt ki lobo libya ma dok tung cirene , ki welo ma gua ki i roma ma gin lujudaya ki jo ma gulokke gudonyo i diniwa ,
lukurete ki luarab , wan ducu wawinyogi ka gitito pi tic madito me twero pa lubanga i leb tuwa kikome . ”
gin ducu guuro ma pe gitwero niang , ma giloko kekengi ni , “ man te lokke ango ? ”
ento jo mukene gunyerogi anyera kun giwaco ni , “ jo-ni gumer ki kongo vino manyen . ”
ento petero ocung kacel ki lukwena apar wiye acel , odangnge ki dwan madit kun waco botgi ni , “ wun co me judaya , ki wun jo ducu ma wubedo i jerucalem , ber wunge lok man , dok wucik itwu ka winyo lokka .
jo man pe gumer , macalo wun wutamo , pien cawa pud adek keken me odiko .
ento man aye lok ma yam lanebi joel oloko pire kun wacci , lubanga owaco ni ,
‘ lacen abionyo cwiny mera maleng i kom jo ducu ; litino awobewu ki anyirawu gibitito lok pa lubanga , awobewu gibineno ginanyuta , jowu muti gibileko lek .
iyo , i kare meno abionyo cwiny mera wa i kom luticca ma co ki ma mon , ci gibitito lokka .
abinyuto tango malo i polo ki lanyut mapatpat piny i wi lobo , remo ki mac ki yito ma duny .
ceng bicido woko macol , dwe bidoko makwar calo remo , ma nongo nino pa rwot peya obino , nino madit ki me deyo madwong .
i kare meno jo ducu ma gilwongo nying rwot gibilarogi . ’
“ wun jo icrael , wuwiny lok man : yecu lanajaret obedo dano ma lubanga aye onyuto botwu kun moko ki tic madito me twero , ki tango ki lanyut mapol ma lubanga otiyo kacel kwede i kinwu , macalo wun wungeyo .
yecu man gimiye botwu macalo lubanga yam onongo oyubo kun ongeyo gin ma bitimme i anyim , ci wun wugure i kom yatariya , wuneke ki cing jo ma pe guye lubanga .
ento lubanga ocero en woko , kun gonye woko ki i arem me to , pien to pe twero moko i kome .
pien daudi yam oloko i kome ni , ‘ kare ducu angeyo ni rwot tye kweda ; pe gibidira woko cen , pien en tye yo tung cinga malacuc .
pi meno omiyo abedo ki yomcwiny madwong , leba bene loko ki yomcwiny , nino ducu abedo maber kun atye ki gen .
pien in pe ibitenya ata i lobo pa jo muto , pe ibiweko kom danoni ma geni top woko .
in dong inyutta yo ma tera i kwo ; bedoni kweda bimiyo abedo ki yomcwiny madwong mada . ’
“ utmego , myero alok botwu i kom kwarowa daudi atir ni yam en oto dok giyiko kome , watye ki lyelle botwa kany nio wa tin .
onongo yam en lanebi , dok ongeyo ni lubanga yam okwongo kwong bote ni ebiketo dano mo ma i kin likwaye ma bedo i wi komkerre .
en yam oneno gin ma bitimme i anyim ka oloko bene i kom cer pa kricito ma lubanga oyero ni , pe gitenye ata i lobo pa jo muto , kome bene pe otop .
man en yecu ma lubanga ocero woko , wan ducu wacaden i kom lok meno .
ka gitinge malo wek obed i nget lubanga yo tung acuc i kabedo me deyo , ci ogamo cwiny maleng ki bot wonne kit ma yam lubanga ociko , ci oonyo i komwa gin man ma dong wuneno dok bene wuwinyo-ni .
pien daudi yam pe ocito i polo ; ento en aye owaco ni , ‘ rwot owaco bot rwoda ni , bed i ngeta tung acuc i kabedo me deyo ,
nio ka abimiyo lukworri doko kom laten tyeni . ’
myero jo me ot pa icrael ducu gunge atika ni , lubanga otyeko keto en me bedo rwot dok kricito ma lubanga oyere , en yecu man ma wun wuguro i kom yatariya-ni . ”
ka guwinyo man , cwinygi oton , ci guwaco bot petero ki lukwena mukene ni , “ utmego , wabitimo ango ? ”
petero owaco botgi ni , “ wungut , gibatijawu ngat acel acel ki i kinwu i nying yecu kricito , wek lubanga owek balwu ; ci wubilimo mot me cwiny maleng .
pien lok man giciko piwu ki pi litinowu ki pi jo ducu ma gitye ka mabor , ma rwot lubangawa bilwongogi bote . ”
ka dok otito botgi lok mukene mapol , ma tuco matek dok cuko cwinygi kun waco ni , “ wularre kenwu wua woko ki bot yalwak man mungak-ki . ”
ci jo muye lok ma en owaco botgi gibatijagi , ci gumedde i nino meno jo ma romo alip adek .
gin gumine kengi ka winyo pwony pa lukwena , ka ribbe kacel ki jo ma guye yecu , ka camo mugati ma gibaro , ki ka lega .
ci lworo omako dano ducu ; ci lukwena gubedo ka tiyo lwak tango ki lanyut mapol .
jo ma guye yecu gucokke kacel , kun ginywako jami ducu kacel .
gucato lonyogi ki jamigi , ka gupoko ki jo ducu kit macalo mitte bot ngat acel acel .
nino ducu gibedo ka cokke i ot pa lubanga ki baro mugati i pacogi , kun gicamo kacel ki yomcwiny ki cwiny acel ,
kun gipako lubanga , ma dano ducu pwoyogi , ci lubanga obedo ka medo i komgi jo ma gularre nino ducu .
i nino mo petero ki jon guito malo i ot pa lubanga i cawa me lega , cawa abongwen
onongo tye dano mo laput nia i kare ma ginywale ma gitingo ci giketo i doggola ot pa lubanga ma gilwongo maber , pi lego kony bot jo ma gidonyo i ot .
ka oneno petero ki jon gimito donyo i ot pa lubanga , ci openyogi ni gumiye kony .
petero kacel ki jon guciko wanggi i kome , ci petero owacci , “ nen komwa . ”
ci oketo cwinye ka nenogi , kun geno ni gibimiye gin mo .
ento petero owacci , “ pe atye ki lim mo , ento amii gin ma atye kwede ; i nying yecu kricito lanajaret , woti . ”
ka omako bade lacuc ci otinge kwede malo ; ci tyene ki odilo tyene omoko woko matek cut .
oa , otirre ocung , owoto odonyo kwedgi i ot pa lubanga , ma woto kun pye , dok pako lubanga .
lwak jo mapol ducu gunene ka woto kun pako kwede lubanga ,
ka pud omoko i kom petero ki jon , ci lwak dano ducu guringo gucokke botgi i te baraja ma gilwongo ni pa solomon .
ka petero onenogi , ci owaco bot lwak ni , “ wun jo icrael wuuro lok man pingo ? pingo wuciko wangwu i komwa macalo wan aye ma watimo lok man ki tekwa , nyo ni pien wan jo ma lworo lubanga omiyo dano-ni owoto ?
lubanga pa abraim , ki pa icaka ki pa yakobo , lubanga pa kwarowa , yam oketo deyo i kom laticce yecu ma wun wumiyo i cing pilato kun wukwere woko i kare ma pilato oyubbe me gonyo en .
ento wun wukwero en ngat maleng ki ma kite atir-ri , kun wulego ni omi botwu lanek ,
ci wuneko won kwo . ento lubanga ocere woko ki i kin jo muto , wan lucaden i kom lok man .
pi nyinge , ki pi ye nyinge , en aye omiyo kom laco man odoko tek macalo wuneno dok wungeyo ; pi ye yecu omiyo laco man olimo yotkom i nyimwu ducu .
“ iyo , utmega , angeyo ni yam wutimo man ma onongo wukwiya , macalo luditowu bene .
ento macalo yam lubanga oloko i dog lunebine ducu ni kricito mere myero onen can , ci dong omiyo ocobbe kakare kumeno .
iyo , wungut , wudwog cen , wek balwu gijwa woko , wek nino me yweyo ma a ki bot rwot obin botwu ,
wek en ocwal kricito ma oyero piwu , en yecu ,
ma myero gijole i polo nio ka kare oromo me dwoko jami ducu kakare , ma yam lubanga oloko pire i dog lunebine maleng nia wa con .
moses yam owacci , ‘ rwot lubanga bicwalo lanebi mo piwu ma bia ki i kin utmegiwu macalo ocwalo an . wubiwinyo en i lok ducu ma bititowu .
dok ka obinen dano mo ma pe biwinyo lanebi meno , wange birwenyo woko ki i kin lutugi . ’
ki lwak lunebi ducu ma yam guloko , cakke wa i kom camuel ki jo ma gulubo kore , gutito bene pi kare man .
wun likwayo pa lunebi , ki lule gicikke ma yam lubanga omiyo bot kwarowu , kun waco bot abraim ni , ‘ rok ducu gibilimo gumgi ki i kom likwayi . ’
ka dong lubanga otyeko keto laticce , okwongo cwale botwu pi kelliwu gum ma miyo ngat acel acel lokke weko timo bal . ”
ka pud gitye ka lok ki dano , ci ajwagi ki ladit askari me ot pa lubanga ki lucadukayo gubino botgi ,
ma gujul woko , pien onongo gipwonyo lwak kun gitito pi cer pa yecu ki i kin jo muto atyer .
ka gumakogi ci guketogi i mabuc nio wa odiko , pien onongo piny dong oyuto woko .
ento lwak jo mapol i kin jo ma guwinyo lokgi guye , wel dano omedde oo alip abic .
ka piny oru , ci luloc ki ludongo ki lupwony-cik gucokke i jerucalem ,
kacel ki anac , ajwaka madit , ki kayapa ki jon ki alegijanda , ki lwak ducu ma gitye i doggola pa ajwagi madito .
ka giketogi i dyere , gupenyogi ni , “ wun wutiyo man pi kit tek ango , nyo pi nying anga ? ”
ka petero opong ki cwiny maleng , ci owaco botgi ni , “ wun lulo lwak ki ludongo ,
ka tin gipenyowa lok mudok i kom gin maber ma otimme i kom laput , ki kit ma dano man ocang kwede ,
wek ongene botwu ducu ki bot lwak jo icrael ducu ni , pi nying yecu lanajaret , ma wun wuguro i kom yatariya , ma lubanga ocero woko ki i kin jo muto-ni aye laco man ocung i nyimwu ma kome yot .
man aye got ma wun lugedo wukwero woko ento ma odoko got madit me twok ot .
pe tye larre mo i ngat mukene , pien pe tye nying mo mukene i wi lobo man ma gimiyo ki wan dano ma myero walarre iye . ”
ka dong guneno tekcwiny pa petero ki jon , ma guniang bene ni gin jo mogo ata ma pe gupwonnye , ci guuro ; ka dong guniang ni gin yam gubedo kacel ki yecu .
ento ka guneno laco ma gicango-ni ocung ka ngetgi , lok mo ma myero guwac dong obedo pe .
ka gucikogi ni kong gukat woko ki i lukiko , ci guyubo lok kekengi ,
kun giwaco ni , “ jo man wabitimogi ningning ? pien gutyeko tiyo lanyut ma kome nen bot dano ducu ma gibedo i jerucalem , wan bene pe watwero kwerone .
ento pi kit me juko wek pe oket orom kin dano , ber wajukugi ni pe gimedde ki tito bot ngat mo pi nying man . ”
ci gulwongogi gucikogi ni pe gutit kadi pwonyo lok mo i nying yecu kadi matidi mo .
ento petero ki jon gugamo ni , “ wun wungol ka ce nen ber i wang lubanga me winyowu makato winyo lubanga ;
pien wan pe watwero weko tito pi gin ma yam waneno ki ma wawinyo . ”
ka dong guburogi matek , ci guwekogi gucito ; pe gunongo yo me keto can i komgi pi lwak dano , pien gin ducu gubedo ka pako lubanga pi gin mutimme-ni .
dano ma lanyut me twer me cango dano otimme i kome-ni onongo dong dit ma mwakane kato ka pyerangwen woko .
ka gigonyogi ci gucito bot luremgi ka gutito botgi gin ma ajwagi madito pa lubanga ki ludongo guwaco botgi .
ka guwinyo , ci gutingo dwangi malo kacel bot lubanga kun giwaco ni , “ ai rwot lubanga , in ma con iketo polo ki lobo ki jami ducu ma tye i igi ,
con iloko i dog kwarowa daudi ma laticci i tek pa cwiny maleng ma owaco ni , ‘ pingo lurok gitye ka wo kacel , dok pingo rok mapol gipiro lok ma konnye pe ?
luker me lobo gurye i tyeng , ki luloc bene gucokke gugurre kacel i kom rwot ki i kom ngat ma en oyero ka dong owiro . ’
“ adada gucokke gugurre kacel i gang man i kom laticci maleng twal yecu , en ma in iwiro ki moo , gin kerode ki pontio pilato , kacel ki lurok ki jo icrael ducu ,
pi tiyo ducu ma yam iyubo pi tweroni ki mitti ni myero otimme .
iyo , rwot , dong inen bura megi , ci imi wan luticci watit lokki ki tekcwiny labongo lworo mo ,
kun in iryeyo cingi me cango dano , wek lanyut ki tango mapol otimme i nying laticci yecu maleng twal . ”
ka gutyeko lega , ci kabedo ma gugurre iye-ni oyengnge , gin ducu gupong ki cwiny maleng , ci gutito lok pa lubanga ki tekcwiny labongo lworo .
lwak jo muye ducu gubedo ki cwiny acel ki tam acel , kun pe tye ngat mo ma waco ni lim ma etye kwede-ni mere kene , ento gunywako jami ducu kacel .
lukwena gubolo lok i kom cer pa yecu ki tek , ci gum madit opoto i komgi ducu .
pe tye ngat mo i kingi ma gin mo orem bote , pien jo ma gitye ki pottigi nyo odigi gucatogi woko , ka gukelo lim mua iye ,
guketo ka tyen lukwena , ka gupoko kit ma mitte bot ngat acel acel .
kit meno yucepu ma nyinge me aryone lukwena gucako ni barnaba ( ma te lokke ni ngat ma jingo cwiny dano ) , lalevi ma ginywalo i caiprac ,
ocato potone ma en tye kwede , ci okelo limme oketo ka tyen lukwena .
ento laco mo ma nyinge anania ki dakone capira gucato jamigi ,
ci en okano dul lim mogo woko ma dakone bene ngeyo , ka okelo dul acel , ci oketo ka tyen lukwena .
ento petero owacce ni , “ anania , pingo catan opongo cwinyi , omiyo itemo bwolo cwiny maleng kun ikano dul lim ma oa i loboni ?
ka nene pe icato , kono pe obedo meri giri ? dok ka dong icato , pe onongo tye giri i te twerri ? pingo itamo lok macalo meno i cwinyi ? pe ibwolo dano ento ibwolo lubanga giri . ”
ka anania owinyo lok meno , ci opoto piny oto woko cut , ci lworo madit omako jo ducu ma guwinyo pire .
lacen ka cawa okato kine ka adek , ci dakone obino odonyo , kun pe ngeyo gin mutimme-ni .
petero owacce ni , “ titta ka onongo wucato lobowu i wel ma rom meno . ”
ento petero owacce ni , “ pingo wun aryo ducu wuribbe ka bwolo cwiny pa rwot ? nen , tyen jo muyiko cwari ka tye i doggola , in bene gibiteri woko . ”
ci dako opoto piny ka tyene , oto woko cut , ka litino awobe gubino gudonyo i ot , ci gunongo en oto , ci gutere woko , guyike ka nget cware .
lworo madit omako lwak jo muye yecu ducu , ki jo ducu ma guwinyo lokke .
lwak lanyut ki tango mapol otimme i kin dano ki i cing lukwena . onongo gin ducu gibedo kacel i te baraja pa solomon .
pe tye ngat mo ma oette me ribbe kwedgi , ento onongo dano guketo deyo madit i komgi .
lwak jo mapol ma guye gumedde bot rwot , co wa ki mon ,
mumiyo gikelo lutwo wa i yo , gipyelogi i wi kitanda ki i wi gibuto , wek ka petero kato ka ngetgi , ci tipone owok i kom jo mogo i kingi .
lwak dano bene gua ki i gang murumo jerucalem , gucokke kun gikelo lutwo ki jo ma cen marac yelogi , ci gin ducu gucang .
ento ajwaka madit oa kacel ki jo ma gitye kwede , ma gin aye dul pa lucadukayo , ma nyeko omakogi matek ,
gumako lukwena guketogi i mabuc .
ento i dyewor lamalaika pa rwot oyabo dog ot mabuc , ci okelogi woko kun waco ni ,
“ wucit wucung i ot pa lubanga , wutit bot dano lok me kwo man ducu . ”
ka guwinyo lok man , ci gudonyo i ot pa lubanga okogweno gubedo ka pwonyo dano . ka ajwaka madit obino ki jo ma onongo gitye kwede , ci gucoko lukiko kacel ki ludongwo ducu pa jo icrael , ka gucwalo kwena ka omogi ki i mabuc .
ento ka ludito pa askari gucito , pe gunongogi i buc , ka gudwoko lok ni ,
“ wanongo ot kol giloro maber , kun lukur-piny bene gucung i doggola , ento ka wayabo ci pe wanongo ngat mo iye . ”
ka ladit pa askari me ot pa lubanga ki ajwaka madit guwinyo lok meno , ci tamgi ocung woko , kun gipennye kekengi kit ma lokke bitum kwede .
ka ngat mo obino otittigi ni , “ jo ma wuketogi i ot kol-li , gitye gucung i ot pa lubanga ka pwonyo dano . ”
ci ladit ki askarine gucito gukelogi , ento pe ki tek mo , pien onongo gilworo ni lwak celogi ki got .
ka dong gukelogi , ci guketogi i nyim lukiko , ka ajwaka madit openyogi ,
kun waco ni , “ wan wacikowu matek ni pe wupwony lok mo i nying man ento koni wupongo i jerucalem woko pi pwonywu-ni , dok wumoko tamwu me kelo remo pa dano man i komwa . ”
ento petero ki lukwena mukene gudok iye ni , “ myero wawiny lubanga makato dano .
lubanga pa kwarowa ocero yecu ma wun wuneko ku wungabe i kom yat .
lubanga otinge malo i ngete yo tung acuc i kabedo me deyo pi bedo laker ki lalar , wek jo icrael gunong kare me ngut ci en owek balgi .
wan aye lucaden me lok meno , kacel ki cwiny maleng ma lubanga omiyo bot jo ma giwinye . ”
ka guwinyo lok man , ci gutugge ki akeca ma gimito nekogi .
ento laparicayo mo ma i lukiko ma nyinge gamaliel , lapwony-cik ma dano ducu giworo , oa malo ci ociko ni kong gicwalgi woko pi kare manok .
ka owaco bot jo mucokke ni , “ jo icrael , ber wugwokke i gin ma wutimo i kom jo man .
pien yam con i kare ca teyuda otuc ci omine kene ni en e dano madit , ki jo mogo ma giromo ka miya angwen guribbe kwede ; ento gineke woko ki jo ma gilube ducu guket woko ata .
dok i ngeye juda ma lagalilaya dok otuc io kare me kwano wel dano , ci otero jo mukene ma gilube ; en bene oto , jo ma gilube bene guket woko ata .
iyo , i lok ma tye kombeddi atito botwu ni cwinywu oa woko i kom jo man , wuwek gubedi ; pien ka ce yub man nyo tic man pa dano , ci bigik ata ,
ento ka pa lubanga , ci pe wubiloyogi , wun bene wubinen macalo wulwenyo i kom lubanga ! ”
ci gujolo tamme , ka gilwongo lukwena gudwogo , ci gugoyogi kun gicikogi ni pe gulok i nying yecu , ka dong giwekogi gucito .
gua woko ki i nyim lukiko ma onongo cwinygi yom pien lubanga otamo ni gimyero pi dit man me nongo lewic pi nying yecu .
dok nino ducu pe guweko pwonyo dano ki tito lok me kwena maber ni yecu en aye kricito ma lubanga oyero i ot pa lubanga ki i paco pa dano .
i kare meno ka lupwonnye welgi omedde , ci lujudaya ma giloko leb grik gubedo ki nguro i kom lujudaya ma giloko leb ibru , ni pien nino ducu ka gipoko lim pe giparo pi mon togi .
ka lukwena apar wiye aryo gulwongo lwak lupwonnye kacel ci guwaco botgi ni , “ pe myero wabwot tito lok pa lubanga pi tic i kom meja .
pienno , utmego , wuyer i kinwu jo ma giloko nyinggi maber , jo ma gupong ki cwiny maleng ki ryeko , ma myero waketgi i dog tic man .
ento wan wabimine ka lega ki tito lok . ”
lokgi oyomo cwiny lwak ducu , ci guyero citefano , en dano ma opong ki niye ki cwiny maleng , ki pilipo , ki porokulo , ki nikanori , ki timon , ki parmena , ki nikolao ma en aye dano me antiokia ma dong gigamo i dini pa lujudaya .
ci giketogi i nyim lukwena , ka gulego ci guketo cinggi i komgi .
ci lok pa lubanga omedde ; ki wel lupwonnye bene omedde madwong twatwal i jerucalem , ki lwak ajwagi pa lubanga mapol bene gujolo niye .
ka citefano opong ki kica pa lubanga ki tek , ci obedo ka tiyo tango ki lanyut i kin lwak .
ci jo mogo ma gua ki i kacokke ma gilwongo ni kacokke pa jo ma gigonyogi ki i opii , kacel ki jo mogo me cirene ki me alegijanderia , ki jo ma gua cilicia ki acia , gubedo ka pyem ki citefano .
ento ryekone oloyogi , ki cwiny maleng ma en loko kwede .
ci gupiyo dano i mung kun giwaco ni , “ wawinyo en ka loko kun yeto moses ki lubanga . ”
ci gutugo lwak ki ludongo ki lupwony-cik , ka gubino gumake ci gutere i nyim lukiko ,
kun gikelo lucaden me goba ma giwaco ni , “ laco man pe weko loko lok marac ma kemo kabedo man maleng ki cik pa moses ,
pien wabedo ka winyo en ka loko ni yecu man me najaret bimuko ot man woko , ka dok biloko kit ma yam moses omiyowa me aluba . ”
jo ducu ma gubedo i lukiko guciko wanggi i kome , ci guneno wange calo wan lamalaika .
ka ajwaka madit openye ni , “ lok tye kit meno ? ”
ci citefano ogamo ni , “ utmega ki utwora , wuwiny ya . lubanga me deyo yam onyutte bot kwarowa abraim ma onongo pud tye wa i mecopotamia , ma peya obedo i karan ,
kun wacce ni , ‘ a woko ki i lobowu ki i kin watwu , icit i lobo ma abinyutti . ’
ka dong oa woko ki i lobo pa jo kaldaya , ci obedo i karan , ka lacen wonne oto , ci lubanga okwanyo en ki kunnu , okele wa i lobo man ma koni wubedo iye-ni .
ento pe omiye oleyo gin mo kany , kadi wa dul lobo mo ma rom ki tyen dano , ento ocikke me miyo bote me bedo lobone ki pa likwaye ma gibilube , kadi onongo latinne mo pud pe .
ci lubanga owaco ni likwaye gibibedo i lobo pa jo mukene ma gibilokogi gubedo opiigi , gitimogi marac pi mwaka miya angwen .
ka lubanga owacci , ‘ abingolo kop i kom jo ma giyelogi , ci lacen gibia ki kunnu , ci gibiwora i kabedo man . ’
ci omiyo ki abraim gicikke me lirre . kit meno abraim onywalo icaka ci oliro en i nino me aboro me ditte ; ki icaka onywalo yakobo , ki yakobo onywalo kwarowa apar wiye aryo .
“ nyeko omako kwarowa i kom yucepu , ci gucate woko i ejipt , ento lubanga onongo tye kwede ,
ci olare ki i can ducu , omiye gum ki ryeko i nyim parao , kabaka me ejipt , ma oketo en me bedo laloyo ma loyo lobo ejipt ki ot pa kabaka ducu .
i kare ma kec opoto i lobo ejipt ducu ki i kanaan , okelo can madwong ma omiyo kit me nongo cam oloyo kwarowa woko .
ento ka yakobo owinyo ni kal tye i ejipt , ci ocwalo kwarowa kunnu tyen mukwongo .
ka gudok tyen me aryo , ci yucepu onyutte kekene bot omegine ci gitito bot parao pi kaka pa yucepu .
ka yucepu ocwalo dano ka lwongo wonne ki wadigi ducu , ma gin jo pyerabiro wiye abic ,
yakobo ocito i ejipt , ci oto woko , en kikome ki kwarowa ducu ,
ci gitingo komgi gidwoko cen i cekem ci giyikogi i lyel ma yam abraim owilo ki lim ryal ki bot awobe pa kamor i cekem .
“ ento ka kare ma giciko onyiko cok , ma yam lubanga omiyo bot abraim , ci dano gumedde ki nya i ejipt ,
nio ka giketo kabaka mukene ma pe ngeyo yucepu .
en otimo aranyi i kom jo me rokwa , ci oruyo kwarowa ni myero gubol litinogi woko wek pe gubed makwo .
i kare meno en aye ginywalo iye moses . yam onongo mwonya mada i wang lubanga , ci gibedo ka pite i ot pa wonne dwe adek .
i kare ma gikane woko i dog kulu , ci nya pa parao oloke obedo latinne , opite macalo wode kikome .
ci moses gipwonyo ki ryeko ducu pa luejipt ; yam con onongo en laco adada i lokke ki i ticce .
“ ka dong mwaka me ditte oromo pyerangwen , ci tam obino i cwinye me limo utmege , likwayo pa icrael .
ka oneno ngat acel i kingi gitimo marac , ci okonyo dano ma gibwoyo-ni , ka oculo kwor ogoyo laejipt .
en yam otamo ni gwok nyo omegine gingeyo ni lubanga oyubo ni bimiyo gilarre pi ticce , ento pe guniang .
dok orwone otuc botgi ma onongo daa tye i kingi ; onongo en mito ribo kingi , ci owaco botgi ni , ‘ wun omego , pingo wutimme marac kekenwu ? ’
ento latim lawote marac-ci ocwale cen kun wacci , ‘ anga ma oketo in me bedo langolkop ki lalowa ?
in imito neka kit ma laworo ineko laejipt-ti ? ’
ci moses oringo woko pi lok meno , ka ocito odoko labedo i lobo midian , onywalo iye litino awobe aryo .
“ ka mwaka okato pyerangwen , ci lamalaika onen bote i tim ma i nget got cinai i leb mac ma lyel i caka .
ka moses oneno , ouro kite ; ka onyiko cok ka neno , ci dwan obino ,
ni , ‘ an lubanga pa kwarowu , lubanga pa abraim , ki pa icaka , ki pa yakobo . ’ ci kom moses omyel , lworo ogenge nenone .
ka rwot owaco bote ni , ‘ luny war woko ki i tyeni , pien kabedo ma in icung iye-ni ngom maleng .
an dong aneno adada atwom pa jona ma gitye i ejipt , awinyo wa cur megi , an dong alor piny ka larogi . bin dong acwali i ejipt . ’
“ moses man onongo yam gukwero woko kun gipenyo ni , ‘ anga muketo in me bedo lalowa ki langolkopwa ? ’ lubanga ocwale macalo laloc ki lalar ki i cing lamalaika ma onen bote i cakani .
okwanyogi woko ki i ejipt kun tiyo tango ki lanyut mapol i ejipt ki i nam makwar ki i tim mwaka pyerangwen .
moses man aye ceng otitc bot jo icrael ni , ‘ lubanga bicwalo lanebi piwu ma bia ki i kin utmegiwu macalo ocwalo an-ni . ’
man aye ngat ma onongo yam tye i kin lwak ma i tim kacel ki lamalaika ma oloko kwede i got cinai , ma oloko bene ki kwarowa ; kunnu olimo iye lok makwo me akela botwa .
kwarowa yam gukwero winyo lokke ento gucwale woko cen , dok cwinygi odok woko cen i ejipt ,
kun giwaco bot aron ni , ‘ tim ki wan lubanga ma bitelo wiwa , pien moses man ma okwanyowa woko ki i lobo ejipt , pe dong wangeyo ka ma odok iye , ’
ci gitimo cal wod twon i kare meno , gucako tyero gitum bot cal lubanga-nu , ma cwinygi obedo yom i kom tic me cinggi .
ci lubanga olokke omiyogi kare me woro mony me polo , kit ma yam gicoyo i buk pa lunebi ni , ‘ wun jo me ot pa icrael , yam kong wunekka lee me gitum pi mwaka pyerangwen i tim ? pe kumeno .
yam wutingo kema pa jok molok , ka cal lakalatwe pa lubanga ma nyinge repan , ma gin cal jogiwu ma wupayogi me awora . pi meno an bene abikobowu woko wa i nge babilon . ’
“ kwarowa yam gitye ki kema lok me caden i tim , ma lubanga ma yam loko ki moses ociko ni otim kun lubo cal ma en oneno .
kwarowa bene gukelo ka gubino ki yocwa i kare ma gicamo lobo pa rok mapol ma lubanga oryemogi woko ki i nyim kwarowa . con tye botgi nio kwede wa i kare pa daudi ,
ma olimo gum mua ki bot lubanga dok openyo ni giwek eyeny kabedo pi lubanga pa yakobo .
ento solomon aye ogero ot pire .
kadi bed kumeno , en ngat mamalo twal pe bedo i ot ma gitiyo ki cing ; macalo yam lanebi owaco ni ,
‘ polo aye komkerra , man rwot aye ma owaco , lobo obedo kom me teno tyena . kit ot ango ma wubigero pira ? ka yweyona kono onongo bedo kwene ?
pe cinga aye otiyo lwak jami-ni ducu ? ’
“ wun jo ma ngutwu tek , jo ma pe wulirre i cwinywu , ma itwu bene oding , wun wulwenyo ki cwiny maleng jwijwi ; macalo yam kwarowu gutiyo , wun bene wutiyo kit meno .
lanebi mene ma yam kwarowu pe gulibo ? dok guneko jo ma yam gutuco con pi bino pa ngat ma kite atir-ri ma wun wuketo roro i kome ci wuneko woko ,
wun jo ma gimiyowu cik pa lubanga ma lumalaika yam gukelo , ci pe wulubo . ”
ka guwinyo lok meno , ci gutugge ma gukayo lakgi woko liking
ento citefano nongo opong ki cwiny maleng , ci ociko wange i polo oneno deyo pa lubanga , kun yecu ocung i nget lubanga yo tung acuc ,
ci owacci , “ nen , aneno polo oyabbe ki wod pa dano ocung i nget lubanga yo tung acuc . ”
ci gudangnge , guwo ki dwangi matek ma gidino itgi woko , ci gucorre i kome kacel .
ka gubole woko i nge gang , ci gucele ki got , ka lucaden gupyelo ginarukagi ka tyen awobi mo ma nyinge caulo .
i kare ma gitye ka celo citefano ki got , en olego ni , “ rwot yecu , gam cwinya , ”
ka orumo conge piny , ci odangnge ki dwane matek ni , “ rwot , pe iket bal man i komgi . ” ka otyeko lok kit man , ci oto .
caulo bene opwoyo tone apwoya . i kare meno ayelayela madwong opoto i kom jo muye yecu ma i jerucalem ; ci gin ducu guket woko ata i lobo ducu me judaya ki camaria , lukwena keken aye gudong .
jo ma giworo lubanga aye guyiko citefano , kun gikoke matek twatwal .
ento caulo onongo mito ni etyek lwak jo muye kricito woko ducu ; donyo i ot ki ot ci ywayo co wa ki mon ka tweyogi i mabuc .
jo ducu ma guket ata guwoto kun gitito lok me kwena maber .
pilipo ocito i gang mo me lobo camaria ci otuco botgi pi kricito ma lubanga oyero .
ci lwak ma gucokke gujolo lok ma pilipo otito botgi ki cwiny acel i kare ma guwinyo , kun gineno bene lanyut ma en otiyo .
pien jo mapol ma cen marac omakogi , cen oa woko ki i komgi kun gidangnge ki koko matek ; ki lwak lutwo akweya ki lugoro bene gucang woko .
kit meno yomcwiny obedo dwong i gang meno .
ento yam onongo tye dano mo i gang meno ma nyinge cimon ma en lajok . en miyo rok pa jo camaria giuro mada kun en wacce kekene ni en e dano madit .
gin ducu giketo cwinygi i lok ma en waco , litino wa ludito bene , kun giwaco ni , “ man aye dano ma tye ki tek pa lubanga ma gilwongo ni madit-ti ”
gibedo ka keto cwinygi ka winyo lokke , pien obedo kwedgi pi kare malac kun miyo giuro tim jokjokke .
ento ka guye lok me kwena maber ma pilipo otito i kom ker pa lubanga ki i kom yecu kricito , ci gibatijagi , co wa ki mon .
kadi wa cimon bene oye , ka gibatija en ci omedde obedo kacel ki pilipo kun neno lanyut ki tango madito ma en tiyo , ci ouro mada .
ka lukwena ma gitye i jerucalem guwinyo ni lucamaria guye lok pa lubanga , ci gucwalo botgi petero ki jon .
gin bene ka gucito kunnu , ci gulego pigi wek gulim cwiny maleng ;
pien onongo peya obino i kom ngat mo i kingi , ento yam gibatijagi i nying yecu keken .
ka guketo cinggi i komgi , ci gulimo cwiny maleng .
ka cimon oneno ni gulimo cwiny maleng pi keto bad pa lukwena , ci okelo lim botgi
kun waco ni , “ wumiya tek man bene , wek an bene ka aketo cinga i kom dano mo olim cwiny maleng . ”
ento petero owacce ni , “ centeni myero orweny woko matwal , kacel ki in , pien itamo pi wilo mot pa lubanga ki lim !
in pe itye ki gin mo nyo dul mo i lok man , pien cwinyi pe leng i nyim lubanga .
dong ingut i kom balli man , dok ileg rwot , wek ka twerre lok ma tye i cwinyi gitimi iye kica .
pien aneno cwinyi kec calo keda , bal otweyi woko idoko lamabucce . ”
ci cimon odok iye ni , “ wuleg rwot pira wek gin ma wuwaconi pe opot i koma . ”
ka gutyeko tito lok me caden ki tuco lok pa rwot , ci gudok i jerucalem , kun gitito lok me kwena maber i paco mapol ma i camaria .
ento lamalaika pa rwot owaco ki pilipo ni , “ a iwot idok tung acuc i yo ma a jerucalem dok piny i gaja . ” yo ma kunnu wok ki i tim .
ci oa ocito . nen , laco mo laetiopia , ma gikolo , oa ka woro lubanga i jerucalem . en onongo latic madit pa kandake , kabaka ma dako me lobo etiopia , ladit ma lakan jamine ducu .
i kare ma dok i lobogi , obedo i gadigadine kun kwano buk pa lanebi icaya .
cwiny maleng owaco bot pilipo ni , “ nyik cok , irwatte ki gadigadi man . ”
ka pilipo oringo bote , ci owinyo en ka kwano buk pa lanebi icaya , ci openye ni , “ in iniang lok ma ikwano-ni ? ”
en ogamo ni , “ aniang ningning kono , ka ngat mo pe okonya ? ” ci olwongo pilipo ni obed kwede kacel .
dul ma en obedo ka kwanone obedo kit man : “ calo romo ma gitero ka nekone , nyo latin romo ma oling i nyim lanyar yerre , kit meno en pe ongamo doge ka lok .
pi mwolo mere pe gingolle kop ma atir . anga ma twero yeko kit likwaye ? pien kwone dong gikwanyo woko ki i lobo . ”
ci laco ma gikolo owaco bot pilipo ni , “ alegi , titta , lanebi oloko lok man i kom anga , i kome kene nyo i kom ngat mukene ? ”
ci pilipo ocako lok ; ocako ki lok man ma yam gicoyo kun tito lok me kwena maber i kom yecu .
ka guwoto kacel i yo , ci guo ka ma pii tye iye . laco ma gikolo owacci , “ nen pii dong ene ! gin ango ma genga limo batija ? ” [
ci pilipo owacce ni , “ ka iye ki cwinyi ducu ci itwero . ” en odok iye ni , “ an aye yecu kricito , ni en wod pa lubanga . ” ]
ci ociko ni gadigadi myero ocung ; gin ducu gulor i pii , pilipo ki laco ma gikolo , ci pilipo obatija en .
ka gukatti woko ki i pii , cwiny pa rwot otingo pilipo , otero woko , laco ma gikolo-ni pe dok onene , ci owoto wotte ki yomcwiny .
ento pilipo otuc wa i ajota kun wirre ka tuco lok me kwena maber i gangi ducu nio ka obino wa i cecaria .
ento caulo onongo pud buro lupwonnye pa rwot kun mito nekogi , ci ocito bot ajwaka madit pa lubanga ,
olege waraga me cito kwede i damaciko , wek ka enongo dano ma lubo yo ma gitye kunnu , co wa ki mon , ci etwegi , ekelgi i jerucalem .
i kare ma en tye ka wot , ma dong onyiko cok ki damaciko , ci dero oa ki i polo oryeny ocaro kome .
ka opoto piny ci owinyo dwan ma waco bote ni , “ caulo , caulo , iyela pingo ? ”
ogamo ni , “ in anga , rwot ? ” ci owacce ni , “ an aye yecu , ma itye ka yelone-ni .
ento a idony i gang , ci gibititti gin ma myero iti . ”
jo ma yam guwoto kwede gucung laling , ma kun giwinyo dwan ento pe gineno ngat mo .
caulo oa malo ki ka ma opoto iye piny i ngom-mi , ento ka oyabo wange , ci pe oneno gin mo . gipeye ki cinge gikele i damaciko .
obedo nino adek ma pe neno piny pe camo dok pe mato bene .
onongo tye lapwonnye mo i damaciko ma nyinge anania . rwot owacce i wang lek ni , “ anania . ” en ogamo ni , “ an atye en , rwot . ”
ci rwot owaco bote ni , “ a ilub yo ma gilwongo ni atir , ipeny i ot pa juda laco mo ma nyinge caulo me taruco ; en bene nongo tye ka lega .
en oneno dano mo i wang lek ma nyinge anania ka donyo bote kun keto cinge i kome wek wange oyabbe . ”
ento anania odok iye ni , “ rwot , yam awinyo lok i kom dano man ki bot jo mapol pi kit ma otimo kwede joni marac i jerucalem .
en obino kany bene ki twero pa ajwagi madito me tweyo jo ducu ma gilwongo nyingi . ”
ento rwot owacce ni , “ citi , pien en aye gin ticca ma dong ayero pi tero nyinga i nyim lurok ki luker ki jo icrael .
an kikoma abinyutte can madwong ma en myero ocir pi nyinga . ”
ci anania oa ocito odonyo i ot . oketo cinge i kome kun waco ni , “ ominwa caulo , rwot yecu ma onyutte boti i wanga yo ma ibino iye-ni ocwala boti wek wangi oyabbe , wek ipong bene ki cwiny maleng . ”
ci gin macalo atura opoto woko ki i wange cut , ocako neno piny . ka oa ci gibatija en ,
ka lacen ocamo cam ci olimo tek . obedo kunnu pi kare manok ki lupwonnye ma i damaciko .
ocako tuco lok i kom yecu i kacokke cut kun waco ni , “ en wod pa lubanga . ”
ci jo ducu ma guwinyo lokke guuro , kun giwaco ni , “ man pe en aye laco ma yam omito tyeko jo ma gikwongo nying man i jerucalem-mi ? dok en bene obino kany pi lok meno , pi tweyo dano wek etergi bot ajwagi madito . ”
ento teko pa caulo omedde ameda , omiyo lewic omako lujudaya ma gibedo i damaciko , pien en onyuto atir ni yecu en aye kricito ma lubanga oyero .
ka nino okato mapol , ci lujudaya gucokke , gupiro lok me neke .
ento caulo owinyo pi lok ma giyubo . onongo gikuro en i dogcel me damaciko dyeceng ki dyewor wek gineke woko ;
ento lupwonnyene gutinge ki aduku i dyewor , ci gucwale piny ki i wi cel .
ka caulo obino oo i jerucalem ci otemo ribbe ki lupwonnye ; ento gin ducu guwore , pien onongo peya guye ni en lapwonnye pa yecu .
ento barnaba otere , ci okele bot lukwena , ka otito botgi kit ma en oneno kwede rwot i yo , oloko kwede , dok obedo i damaciko ka tito lok ki tekcwiny labongo lworo i nying yecu .
ci dong en obedo kacel kwedgi , obedo ka wirre kwedgi i jerucalem ,
kun tito lok i nying rwot ki tekcwiny labongo lworo . oloko bene ki lujudaya ma giloko leb grik , kun pyem kwedgi ; ento gin guyenyo yo me neke .
ka utmego gungeyo lokke , ci gularo kwede i cecaria , ci gucwale i taruco .
lwak muye yecu ma i judaya ducu ki galilaya ki camaria dong gubedo ki kuc , ci gudongo gucung matek , kun gilworo rwot i kwogi me nino ducu . cwiny maleng obedo ka jingo cwinygi , welgi bene medde ameda .
i kare meno petero obedo ka wirre i kingi ducu , ci ocito piny bot jo pa lubanga ma gibedo i lida .
kunnu en onongo iye dano ma nyinge ainea , ma yam obuto i wi kitanda mwaka aboro pi two akweya .
ci petero owaco bote ni , “ ainea , yecu kricito ocango twoni woko ; a malo ipet kabutoni . ” ci otugi a malo oyot .
jo ducu ma gibedo i lida ki caron gunene , ci gulokke bot rwot .
yam tye i jopa lapwonnye ma dako ma nyinge tabica , ma i leb grik gilwongo ni dorka , te lokke lajwa . en yam tiyo tic mabeco mapol mada , dok konyo lucan .
i kare meno two omake ci oto woko . ka gityeko lwoko kome ci gupyelo i kicika ma malo .
macalo lida cok ki jopa , ka lupwonnye guwinyo ni petero tye kunnu , ci gucwalo dano aryo bote , gulege ni , “ tim ber , ibin oyot botwa , pe iru . ”
petero oa , owoto kwedgi ; ka oo , gutere i kicika ma malo . mon-to ducu gucung kun gikok ka ngete , ma ginyuto koti ki bongngi mukene ma dorka okwoyo ma onongo pud tye botgi .
ento petero ocwalogi ducu woko , ka orumo conge piny ocako lega . lacen olokke bot lato kun wacci “ tabica , a malo . ” ci tabica oyabo wange ; ka oneno petero ci oa obedo abeda .
petero omako cinge , ka otinge malo . ka olwongo jo pa lubanga ki mon-to , ci omiye botgi makwo .
pire oywek i jopa ducu , kun jo mapol guye rwot .
petero obedo i jopa pi nino mapol tung pa dano mo ma nyinge cimon , lanyong pyen .
yam onongo tye laco mo i cecaria ma nyinge kornelio , ladit me dul askari ma gilwongo ni me itali ,
laco ma woro lubanga , en ki jo ma i ode ducu . en yam miyo jami mapol me konyo dano bot lujudaya , kun lego lubanga jwijwi .
i kin cawa abongwen me dyeceng oneno lamalaika pa lubanga kun bino donyo bote , ma owacce i wang lek ni , “ kornelio ”
en ociko wange i kome ki lworo madit , ci owaco ni , “ gin ango ba , ladit ? ” ci owaco bote ni , “ legani ki motti me kony oito malo obedo gin me po i komi i nyim lubanga .
kombeddi dong icwal dano i jopa , wek oom cimon ma gilwongo petero .
en otiro bot cimon lanyong pyen , ma ode cok ki dog nam . ”
ka lamalaika ma oloko kwede-ni otyeko wot , ci kornelio olwongo luticce aryo ki askari acel ma woro labanga ki i kin jo ma gitiyo bote-ni .
ka otyeko tito botgi lok ducu , ci oncwalogi i jopa .
orwone ka guwoto guo cok ki gang ma gicito iye-ni , ci petero oito i wi ot malo ka lega i kin cawa abicel .
kec ocako neke , kun mito ni ecam gin mo , ento onongo pud giyubo cam ayuba ; ci owille woko ,
oneno ka polo oyabbe , ki jami mo olor piny , macalo cuka madit , kun bino piny ma tye ki twoke angwen .
onongo tye iye kit kwa lee ducu , wa kwa anyai ducu ki winyo me polo .
ci dwan obino bote ma wacci , “ petero , a ineki wek icam . ”
ento petero ogamo ni , “ pe , rwot , peya acamo jami ata me kwer . ”
dwan dok obino bote tyen me aryone ni , “ gin ma lubanga olonyo in pe ilwong ni obedo me kwer . ”
man otimme tyen adek , ci jami meno gidwoko woko i polo .
i kare meno petero iye obedo ka kalo akala kun tamo ni gin ma eneno i wang lek man nyuto gin ango ? nen , jo ma kornelio ocwalogi gubedo ka penyo pi ot pa cimon , kun gucung i dog ot ,
gilwongo lwongo matek kun gipenyo ka nyo cimon ma gilwongo petero otiro kenyo .
i kare ma petero iye tye ka lwodo pi lek man , cwiny maleng owacce ni , “ nen , jo adek gitye ka yenyo in .
a , ilor piny iwot kwedgi kun pe ikalo akala , pien an aye acwalogi . ”
ci petero olor piny bot jo meno kun waco ni , “ an aye ngat ma wun wuyenyoni . wun wubino kany pingo ? ”
gugamo ni , “ kornelio ma ladit me askari en dano ma cwinye atir , lalwor lubanga , ma rok lujudaya ducu giloko ki nyinge maber ; lamalaika maleng aye ocike ni ocwal dano boti wek icit wa i ode , wek owiny gin ma ibiwaco . ”
ci olwongogi oterogi i ot , gubedo welone . orwone en oa ci ocito kwedgi , ki utmego mogo ma gibedo i jopa gunywako kwede yo .
ka orwone mukene gudonyo i cecaria , kornelio obedo ka kurogi ma olwongo lutugi ki lureme ma gicokcok kwede ci gucokke bote .
ka petero oo i dog ot , ci kornelio oromo kwede , opoto oryebbe piny i te tyene kun wore .
ento petero oile malo , kun waco ni , “ a malo icung ; an bene adano adana . ”
ka oloko kwede ci odonyo i ot , onongo lwak dano gucokke iye .
owaco botgi ni , “ wun wungeyo ni bedo me kwer bot lujudaya me ribbe kwedwu , kadi wa limo larok mo . ento lubanga otyeko nyuto bota ni pe alwong dano mo ni dano ata nyo ni me kwer .
mumiyo ka gilwonga ci abino labongo pyem mo . an dok apenyo aye ni wulwonga pingo ? ”
kornelio ogamo ni , “ tin nino me angwenne i kin cawa man , onongo atye ka lega i oda i cawa me abongwen , ci nen ba , laco mo ocung i nyima ma oruko bongo ma ryeny ,
kun waco ni , ‘ kornelio , legani otyeko winnye , ki motti me kony bene gipo pigi i nyim lubanga .
mumiyo in icwal dano i jopa gupeny pi cimon ma gilwongo petero ; en tye otiro i ot pa cimon lanyong pyen i dog nam . ’
kit meno acwalogi boti cut , ci in bene itimo ber ibino . kombeddi wan ducu watye kany i nyim lubanga pi winyo lok ma rwot ociki kwede ducu . ”
petero ocako lok ci owacci , “ adada aniang atir ni lubanga pe poko kin dano ,
ento en jolo dano ma i rok ducu ma gilworo en ki ma gitiyo gin ma tye atir .
wun wungeyo lok ma lubanga ocwalo bot jo icrael , kun tito lok me kwena maber me kuc ma yecu kricito okelo ; en aye rwot pa dano ducu .
lok man yam gituco oromo lobo judaya ducu kun ocakke i galilaya i nge kare ma jon otito lok i kom batija .
wungeyo kit ma lubanga owiro kwede yecu lanajaret ki cwiny maleng ki tek ; kit macalo en yam wirre kwede kun tiyo gin maber dok cango jo ducu ma catan yelogi ; pien onongo lubanga tye kwede .
dok wan lucadenne i kom gin ma en otiyo ducu i lobo judaya ki i jerucalem . yam gineke kun gingabe i kom yat ,
ento lubanga ocere woko i nino me adekke , onyute bot dano ;
pe bot dano ducu , ento bot wan jo ma yam lubanga oyero pi bedo lucaden . wan wacamo dok wamato kwede kacel i kare ma dong ocer woko ki i kin jo muto .
dok ocikowa ni watiti lok ki dano kun wamiyo caden ni , man aye ngat ma yam lubanga oyero me bedo langolkop pa jo makwo ki jo muto .
lunebi ducu gubedo caden ni , dano ducu ma ye en gibiweko balgi woko pi nyinge . ”
i kare ma petero pud tye ka loko lok meno , cwiny maleng opye i kom jo ducu ma gubedo ka winyo lokke .
lujudaya ma guye yecu ma onongo gubino ki petero guuro mada pien mot me cwiny maleng dong gionyo wa i kom lurok .
guwinyo gin bene ka gidumo leb mapatpat kun gipako lubanga . petero openyo ni ,
“ ngat mo tye ma twero gengo kelo pii wek pe gibatija jo man , kun nongo dong gulimo cwiny maleng macalo wan-ni ? ”
ci ociko ni gibatijagi i nying yecu kricito . gin gulege ni obed kwedgi pi kare mo .
i kare meno lukwena ki utmego ma gitye i jerucalem guwinyo ni lurok bene dong guye lok pa lubanga .
ka petero ocito i jerucalem , ci dul pa jo ma mito ni jo muye kricito myero kong gilirgi gucako ngono en ,
kun giwaco ni , “ pingo nene icito bot jo ma pe gilirogi ci icamo kwedgi ? ”
ento petero ogamo , ocako tito botgi ki kore kun wacci ,
“ i kare ma abedo i gang me jopa ma abedo ka lega , ci awille woko . aneno gin mo ma lor piny macalo cuka madit ki i wang lek , kun bino piny ma tye ki twoke angwen , ci olor wa piny i nyima .
ka angiyo kome cok , ci aneno iye lee , ki nguu ma camo ringo , ki kwa anyai ducu ki winyo me polo .
ci awinyo dwan ma wacca ni , ‘ petero , a malo inek wek icam . ’
ento agamo ni ‘ pe , rwot , pien peya jami ata ki me kwer odonyo i doga . ’
ento dwan odok iye ki i polo ni , ‘ gin ma lubanga olonyo in pe ilwong ni obedo me kwer . ’
man otimme tyen adek , ci jami meno gidwoko woko i polo .
i kare meno kikome en aye jo adek ma gicwalogi bota ki i cecaria guo kwede i ot ma yam watye iye-ni .
cwiny maleng otitta ni awot kwedgi , ma pe apoko kin dano . anywako wot ki utmego man abicel , ka wadonyo i ot pa dano meno .
ci en otito botwa kit ma oneno ki lamalaika ocung kwede i ode kun wacce ni , ‘ cwal kwena i jopa wek guom cimon ma gilwongo petero ;
en aye bititti lok ma bilaro in ki jo ma i odi ducu . ’
i kare ma acako lok , ci cwiny maleng opye i komgi kit ma con okwongo pye i komwa-ni ,
ci apo lok ma yam rwot owaco , ni , ‘ jon yam obatija dano ki pii , ento wun gibibatijawu ki cwiny maleng . ’
ka ce lubanga omiyogi mot ma rom ki ma omiyowa i kare ma waye iye rwot yecu kricito , ci an anga ma atwero pyem ki lubanga ? ”
ka guwinyo lok man , ci guling litik , ka gucako pako kun giwaco ni , “ lurok bene lubanga dong omiyogi ngut me donyo i kwo . ”
jo ma yam guket i kare me libo ma ocakke i kom citefano-ni guwoto nio wa poiniki ki caiprac ki antiokia , kun pe gitito lok bot ngat mo , kono bot lujudaya keken .
ento jo mukene i kingi , jo me caiprac ki me cirene , ka guo i antiokia ci guloko ki lugrik bene kun gitito pi rwot yecu .
rwot oketo cinge i komgi , ci lwak jo mapol gulokke bote .
lok man owinynye bot jo muye kricito ma i jerucalem , ci gucwalo barnaba i antiokia .
ka oo ci oneno tic me kica pa lubanga , cwinye obedo yom iye . ocuko cwinygi me moko i kom rwot matek ki cwinygi ducu .
barnaba ocito taruco ka yenyo paulo ;
ka ononge ci okele i antiokia . gubedo kacel ki jo muye kricito pi mwaka kulu kun gipwonyo lwak jo mapol . nying lupwonye gikwongo lwongo ni jo pa kricito ki i antiokia .
i kare meno lunebi mogo gua ki i jerucalem gucito i antiokia .
ngat acel i kingi ma nyinge agabo ocung ci otito lok pi cwiny maleng ma onyutte lok ma i anyim , ni wang mo kec bipoto i lobo ducu ; ci otimme i kare pa kalaudio ma laloc madit .
pieno lupwonynye gumoko ni ngat acel acel omi kony ki utmego ma gibedo i judaya macalo twero ;
ci gutimo kit meno , ka gucwalo bot ludongo kun barnaba ki caulo aye gitero .
i kare meno kabaka kerode oketo cinge i kom jo mogo i kin jo muye kricito .
oneko yakobo omin jon ki pala lucwan ;
ka dong oneno ni oyomo cwiny lujudaya , ci omako petero bene . man otimme i kare me nino madito me mugati ma tobi pe iye .
ka dong omake , ci okete i mabuc , omiye bot lukur-piny angwen angwen wek gukure , kun mito ni gipid lok i kome i nge nino madito me kato ( paska . )
gibedo ka kuro petero i ot mabuc kit meno ; ento lwak jo muye kricito gubedo ka lego lubanga pire matek .
i dyewor ma kerode mito kele iye woko-ni , onongo petero obuto onino i kin askari aryo , ma gitweye woko ki nyor aryo , ki lukur-piny bene onongo gitye ka kuro dog ot mabuc .
nen , lamalaika pa rwot onen , ci dero ocaro i kicika . ogoyo but petero ocoye woko , kun waco bote ni , “ a malo oyot . ” ci nyor opoto woko ki i cinge .
lamalaika owacce ni , “ ruk ginarukani , irwak war i tyeni , ” ci otimo kit meno . dok owacce ni , “ dwal bongoni i komi ci ilub kora . ”
ci okato woko , olubo kore . en pe ongeyo ni gin ma lamalaika timo-ni bedo me ada ; en tamo ni etye ka lek .
ka dong gukato lukur-piny mukwongo ki me aryone , ci guo i dog ot ma giloro ki nyonyo ma gikato kwede woko i dye gang . doggola oyabbe kene , ci gukato gucito woko , gulubo yo acel , ka lamalaika oweke woko .
petero ocako niang pire kene kun waco ni , “ dong atyeko niang kombeddi ni rwot ocwalo lamalaikane olara woko ki i cing kerode ki i kom gin ducu ma lujudaya gigeno ni bitimme i koma-ni . ”
ka dong oniang , ci ocito i ot pa maliam min jon ma nyinge mukene marako , ka ma jo mapol gucokke gugurre iye , ma gitye ka lega .
ka odwongo dog gang ma i yo , ci angeca ma nyinge roda obino ka niang i kome .
ka oniang dwan petero , yomcwiny ogenge yabo dog gang woko , ento oringo omwomme i ot owacci , “ petero tye ocung woko i dog gang . ”
guwacce ni , “ in lapoya . ” ento en orido ni tye ada . gugamo ni , “ meno lamalaikane ! ”
ento petero dok omedde ki dwongone , ka guyabo , ci guneno en , ci guuro .
ka ojukogi ki cinge ni guling , ci otito botgi kit ma rwot okwanye kwede ki i mabuc , kun waco ni , “ wupor lok man bot yakobo ki bot utmego . ” ka oa woko ki kenyo , ocito woko ka mukene .
ka piny oru , ci piny ocako lyetti woko ki bot askari , ni petero man otimme ningning .
ka kerode oyenye ci pe ononge , ka openyo askari ma lukur-piny , ci ociko ni ginekgi woko . ka en oa ki i judaya ocito i cecaria , obedo kunnu .
kiniga omako kerode i kom jo turo ki cidon ; ci gucokke gubino bote ma onongo gimer ki blacito , ladit ma loyo ot pa kabaka . gupenyo ni gimito kuc , pien lobogi limo cam ma a ki i lobo pa kabaka .
i kom nino ma giciko , kerode oruko iye jor me kerre , oito obedo kwede i wi komker , oyabo lok botgi .
ci lwak guwo matek ni , “ dwan lubanga , pe dwan dano ! ”
lamalaika pa lubanga ogoye woko cut , pien pe omiyo deyo bot lubanga ; ci kwidi ocamo kome ci oto woko .
ento lok pa lubanga onya omedde ameda .
ka barnaba ki caulo gudwogo ki i jerucalem ma dong gucobo tic ma giorogi iye , ci gukelo jon ma nyinge mukene marako .
i kare meno lwak jo muye yecu ma tye i antiokia onongo dong gitye ki lutit lok pa lubanga ki lupwony , barnaba , cimeon ma gilwongo niga , lukia me cirene , ki manaen ma odong kacel ki kerode laloyo , ki caulo .
i kare ma gitye ka miyo woro bot rwot ki ri kec , ci cwiny maleng owaco ni , “ wukwannya barnaba ki caulo pi tic ma alwongogi pire-ni . ”
lacen ka dong gutyeko lega ki ri kec , ci guketo cinggi i komgi ka gucikogi .
ka cwiny maleng ocwalogi , ci gucito i dog nam i celeukia ; ka gua ki kunnu gukwang gucito i caiprac .
ka guo i calamic , gutuco iye lok pa lubanga i kacokke ducu pa lujudaya ; onongo gitye kacel ki jon ma lakonygi .
ka guwoto gurumo i cula ducu nio wa i papo , ci gurwatte ki laco mo ma obedo latyet , lanebi ma lagoba ma lajudaya , ma nyinge bar-yecu .
en obedo kacel ki laloyo , cergio paulo , en laco ma laryeko . laloyo olwongo barnaba ki caulo bote kun nongo mito winyo lok pa lubanga .
ento elima ma latyet ( meno aye te lok me nyinge ) ocako pyem kwedgi kun mito ngako laloyo woko ki i niye .
ento caulo ma gilwongo bene ni paulo , ka opong ki cwiny maleng , ociko wange i kome ,
ci owacce ni , “ in latin pa larac , in lamerok me kit ducu ma tye atir , ipong ki lok me bwola , labal wi dano , in pud ibimedo ka dwanyo yo pa rwot mucung atir-ri ?
kombeddi cing rwot opoto i komi ; wangi bicor woko , pe ibineno ceng kare mo ” lupu ocido wange oyotoyot , ci opangnge pi yenyo dano wek omak bade opeye kwede .
laloyo oye yecu ka oneno gin ma otimme-ni , pien obedo ka uro kit pwony ma gimiyo i kom rwot .
lacen paulo ki luwote gukwang gua ki i papo , gucito i perga i lobo pampulia . jon owekogi odok woko i jerucalem .
ento gin gua ki i perga gucito i antiokia me lobo picidia , ci gudonyo i kacokke i nino me cabit , gubedo piny .
ka dong gityeko kwano cik pa moses ki lok pa lunebi , ci ludito me kacokke gucwalo lok botgi kun gipenyogi ni , “ utmego , ka wutye ki lok mo me cuko cwiny dano , ci wuwaci . ”
ka paulo ocung ci ojukogi ki cinge kun waco ni , “ jo icrael , ki wun dano ma wulworo lubanga , wuwiny .
lubanga pa rok man , jo icrael , yam oyero kwarowa , ci omiyo dano gunya madwong i kare ma gubedo i ejipt , ci oryeyo bade okwanyogi woko ki kunnu ki tek mere .
odiyo cwinye i komgi i tim mwaka pyerangwen .
dong ka otyeko rok abiro ma i lobo kanaan-ni woko , ci omiyogi lobo meno me bedo megi pi mwaka ma romo miya angwen ki pyerabic .
lacen omiyogi lungolkop o wa i kom camuel ma lanebi .
dok gupenyo pi kabaka ; ci lubanga omiyo botgi caulo wod pa kic , laco ma i kaka pa benjamin , pi mwaka pyerangwen .
ka dong okwanye woko , ci dok otingo daudi , oketo me bedo kabakagi . otito pi daudi kun waco ni , ‘ atyeko nongo daudi wod pa yece ; en laco ma yomo cwinya , ma bitiyo gin ma amito ducu . ’
lubanga okelo lalar bot jo icrael ki i kin likwayo pa laco meno , macalo yam , ociko , en yecu .
i kare ma peya obino , jon otito lok i kom batija me ngut bot jo icrael ducu .
i kare ma jon cobo ticce , owacci , ‘ wun wutamo ni an anga ? an pe a dano ma wukuro-ni ; ento dano ma bibino ma lubo kora , an pe amyero me gonyo war tyene . ’
“ utmego , wun likwayo ma i kaka pa abraim , ki jo mukene ma i kinwu ma gilworo lubanga , wan aye gicwalo botwa lok man me larre .
ento jo ma yam gibedo i jerucalem , ki luditogi , onongo pe giniang i kome , pe bene guniang lok ma yam lunebi gutito ki ma gikwano nino ducu i ceng cabit . ci gucobo lok pa lunebi kun gingolo ni kop oloyo yecu .
gingolle kop me to , kadi pe gunongo bal mo i kome , ka dok gulego pilato wek oye gineke .
ka dong gutyeko cobo lok ma yam gicoyo i kome ducu , ci gukwanye woko ki i kom yat , gupyelo kome i lyel .
ento lubanga ocere woko ki i kin jo muto ;
ci obedo ka nen pi nino mapol bot jo ma yam gua kwede ki i galilaya gubino kwede i jerucalem , ma koni gin aye cadenne bot lwak .
wan bene wakelo botwu lok me kwena maber ni , gin ma yam lubanga ociko pire bot kwariwa ,
en ocobo bot wan likwayogi pi cero yecu , macalo yam gicoyo bene i jabuli me aryo ni , ‘ in i woda , tin dong anywali . ’
“ lok i kom cero en ki i kin jo muto , ma pe kome dok bitop woko , yam oloko kit man ni , ‘ abimini gum maleng ki ma genne ma yam aciko pi daudi . ’
dok owaco bene i jabuli mukene ni , ‘ pe ibiweko kom danoni ma geni top woko . ’
pien ka daudi yam otyeko tic kun cobo yub pa lubanga , en oto , ci giyiko kacel ki kwarine , kome otop woko .
ento ngat ma lubanga ocero woko-ni kome pe otop .
utmego , myero wunge ni , pi dano man en aye lubanga weko bal pa dano ,
ber dong wugokke , wek gin ma yam lunebi guloko pire-ni pe opot i komwu . guwacci ,
‘ nen ba , wun lungala , wuur matek , ci wubirwenyo woko matwal ; pien atye ka tiyo tic mo i karewu-ni ma pe wun wubiye kadi matidi mo , kadi ngat mo otuco pire botwu . ’ ”
i kare ma gikato woko , lwak gulego ni lok man myero gitit botgi odoco i cabit ma bino .
ka lwak ma gubedo i kacokke dong guket woko , ci lwak lujudaya ki jo mulokke ma luworo i dini pa lujudaya bene gulubo kor paulo ki barnaba , ci gin gubedo ka lok kwedgi kun gicuko cwinygi ni myero gumedde i kica pa lubanga .
i cabit ma olubo pol dano ma i gang meno gucorre gugurre kacel pi winy lok pa lubanga .
ento ka lujudaya guneno lwak , ci nyeko omakogi , gucako pyem ki lok ma paulo tito , ci guyete bene .
paulo ki barnaba guloko ki tekcwiny labongo lworo , kun giwaco ni , “ onongo myero kong kikwong tito lok pa lubanga botwu . ento macalo dong wucwalo woko cen-ni , dong wungolo giwu kenwu ni pe wumyero pi nongo kwo ma pe tum . dong wunen , walokke giwa bot lurok .
pien rwot yam ocikowa kun wacci , ‘ aketo in me bedo ceng bot lurok , wek imi larre oo wa i agikki piny ducu . ’ ”
ka lurok guwinyo lok man , ci cwinygi obedo yom , gucako pilo wi lok pa lubanga ; ci jo ducu ma myero gunong kwo ma pe tum guye yecu .
lok i kom rwot omedde oromo lobo meno ducu .
ento lujudaya gurubo i mon ma giworo lubanga ma gitye i rwom me dito ma malo , kacel ki ludito me gang ma giloyo dano , ci gubalo cwinygi woko ; gucako yelo paulo ki barnaba ka guryemogi woko ki i lobogi .
ento gugutengo apwa woko ki i tyengi me bedo caden i komgi , ka gucito i ikonio .
lupwonnye cwinygi obedo yom dok gupong ki cwiny maleng .
ka dong gitye i ikonio , gudonyo i kacokke pa lujudaya i kit acel-lu , ci dong pi kit ma guloko kwede omiyo lwak dano mapol guye rwot , lujudaya wa ki jo grik bene .
ento lujudaya ma pe guye gutugo lurok kun gumiyo cwinygi odoko kec i kom utmego .
gubedo kunnu pi kare malac kun giloko pi rwot ki tekcwiny labongo lworo , rwot bene omiyogi twero me tiyo lanyut ki tango mapol ma omoko kwede lok ma gitito i kom kicane .
ento jo ikonio igi opokke woko ; dul mogo gudok kom lujudaya , ki dul mogo i kom lukwena .
ka lurok ki lujudaya guyutte kacel ki lulocgi pi bino ka timogi marac ki celogi ki got ,
ka gugwilo lokke ci gupucce woko wa i licitra ki derube , gangi ma i lobo likaonia ki i lobo ma orumo kenyo ;
gubedo ka tuco lok me kwena maber kunnu .
i licitra onongo tye laco mo ma bedo abeda kun pe woto ki tyene ; con en laput nia i kare ma ginywale , pe omedo ki wot .
en obedo ka winyo ka paulo loko , ci paulo ociko wange onene , ci oniang ni en tye ki niye ma romo miye cang maber .
owacce matek ni , “ a malo , icung ki tyeni atir . ” ci olengnge malo opye , ka cako wot .
ka lwak guneno gin ma paulo otiyo , ci gudangnge matek i leb likaonia kun giwaco ni , “ lubanga gulor piny botwa macalo dano ! ”
gulowongo barnaba ni jeuc ki paulo ni ermec , pien en aye lalok makato .
ajwagi pa jeuc ma gitye ki ot woro jokgi i nyim gang gukelo twon ma gideyo ki ature i dog gang gimito tyero gitum kacel ki lwak .
ento ka lukwena barnaba ki paulo guwinyo pire , ci guyeco bongngigi kun gibaro dye lwak ki dangnge ni ,
“ wun co , wutimo kuman pingo ? wan bene wa dano , ma kitwa rom ki mewu . wakelo botwu lok me kwena maber , wek wun wua woko ki bot gin ma konnye pe , wulokke bot lubanga makwo ma yam oketo polo ki lobo ki nam ki jami ducu ma tye iye .
yam i kare macon en oye ni rok ducu gulub yogi kengi .
kadi bed kumeno , kare ducu en bedo ki cadenne ma nyuto ni en tye . en otimowu ber kun cwalo botwu kot mucwer ki i polo , dok miyowu kit cam mapatpat ma cek ka karegi oromo ma miyo wuyeng ki cam , cwinywu bene bedo yom . ”
kadi bed guloko lok meno , juko lwak wek pe gutyer gitum botgi obedo tek twatwal .
ento lujudaya mogo gucito kunnu ma gua ki i antiokia ki i ikonio . gupiyo lwak , ka gucelo paulo ki got ci guywayo woko gutere i nge gang , kun gitamo ni dong oto woko .
ento ka lupwonnye gucokke bote , ci oa malo odonyo i gang . orwone guwoto gin ki barnaba wa i derube .
ka dong gutuco lok me kwena maber i gang meno , ki nongo lwak lupwonnye mapol , ci gudok cen i licitra ki ikonio ki antiokia ma i lobo picidia ,
kun gijingo cwiny lupwonnye , kun gicuko cwinygi ni gumedde i niye , ma giwaco ni , myero wadony i can madongo ka wakat kwede i ker pa lubanga .
i lwak jo muye yecu i kabedo acel acel guketo ludongo ma ka-kagi ki lega ki ri kec , ci gumiyogi i cing rwot ma yam guye-ni .
ka guwoto gukato ki i picidia , ci gubino wa i lobo pampulia .
ka gutyeko tito lok pa lubanga i perga ci gucito piny i atalia ,
ka gua ki kunnu gukwang nio i antiokia , ka ma yam gimiyogi iye i cing lubanga wek en okonygi ki kicane i kom tic ma dong gutyeko cobone-ni .
ka guo i antiokia , gucoko lwak muye yecu kacel , ci gutuco gin ducu ma dong lubanga otyeko tiyo kacel kwedgi , ki kit ma oyabo kwede doggola me niye bot lurok .
ci gubedo kunnu ki lupwonnye pi kare malac .
ento jo mogo gubino ki i judaya ma gupwonyo utmego ni , “ ka pe gilirowu macalo kit pa moses tye , pe wutwero larre . ”
mumiyo paulo ki barnaba gubedo ka laro lok ki pyem kwedgi matek . ci giyero paulo ki barnaba ki jo mukene , gicwalogi jerucalem bot lukwena ki ludongo pi lok man .
kit meno ka lwak muye yecu gutyeko lwokogi ci guwok ki i poiniki ki lobo camaria kun gitito kit ma lurok gulokke kwede bot kricito ci gukelo yomcwiny madwong bot utmego ducu .
ka guo i jerucalem , lwak muye kricito , kacel ki lukwena ki ludongo , gujologi maber , ci gutuco gin ducu ma lubanga obedo ka tiyone kwedgi .
ento jo mogo ma guye ma gitye i dul pa lubaparicayo gua malo bene kun giwaco ni , “ myero kong gilirgi , ki cikogi ni gumak cik pa moses . ”
lukwena ki ludo jo gucokke gugurre ka laro lok man .
ka pyem dong obedo dwong , ci petero oa malo owaco botgi ni , “ utmego , wun wungeyo ni yam con lubanga oyero an ki i kinwu ni lurok gibiwinyo lok me kwena maber ki i doga ka guye .
dok lubanga ma ngeyo cwiny dano ducu obedo cadengi pi miyogi cwiny maleng macalo yam omiyo botwa .
en pe oketo nipoko i kinwa ki gin , ento olonyo cwinygi pi niye .
pingo wun wutemo i lubanga ma wumito riyo okol mapek i ngut lupwonynye ma tingone oloyo kwarowa kadi wa wan bene ?
ento wan waye ni wabilarre pi kica pa rwotwa yecu , ki gin bene kit meno . ”
ka dong jo mucokke ducu guling mot , kun giwinyo ka barnaba ki paulo gitito kit lanyut ki tango ma lubanga obedo ka tiyogi ki cinggi i kin lurok .
ka dong gutyeko lokgi , ci yakobo ogamo ni , “ utmego , wuwinya .
cimeon dong otito kit ma lubanga okwongo nyuto kwede ni eparo pi lurok kun okwanyo ki i kingi lwak ma gilwongo ki nyinge .
man aye lok ma yam lunebi gucwako , macalo gicoyo ni ,
‘ i nge meno abidwogo ci abigero aduc pa daudi ma yam opoto piny-nyi , abigero odoco ka ma yam oballe , abiroco odoco amiyo cung maber ,
wek jo mudongnge guyeny rwot , kacel ki lurok ducu ma gilwongogi ki nyinga .
meno rwot aye ma owaco ma omiyo lok meno ongene nia wa con . ’
mumiyo an angolo ni , pe myero wayelu lurok ma gulokke bot lubanga ,
ento myero wacoyu warag botgi ni pe gucam gin mo ma gityero i nyim jogi , pien odoko gin me kwer , pe gutim tim tarwang , pe gucam ringo lee ma gideyo adeya , pe gucam remo .
pien cakke i kare macon moses tye ki jo ma gitito lokke i gang ducu , kun gikwano cikke i kacokke i ceng cabit ducu . ”
ka dong lukwena ki ludongo , kacel ki lwak muye kricito ducu , gutamo ni ber giyer dano ki i kingi , gicwalgi i antiokia kacel ki paulo ki barnaba . ci gucwalo juda ma gilwongo barcaba , ki cira , gin aye jo ma gidito i kin utmego ,
gumiyogi waraga ma kwanne kit man ni , “ bot utmego ma lurok ma i antiokia ki ciria ki cilicia . wan utmegiwu ma lukwena ki ludongo wamotowu mada .
wawinyo ni dano mogo ma gua ki botwa gubedo ka yelowu ki lok mapol , ki rubo tamwu woko , kadi bed wan pe wacikogi ki kit lok macalo meno .
pi meno wan ka wacokke waneno ni ber wayer dano wacwalgi botwu kacel ki barnaba ki paulo , ma wamarogi twatwal ,
gin jo ma dong gudyero kwogi pi rwotwa yecu kricito .
mumiyo wacwalo botwu juda ki cira , gin bene kikomgi gibititowu lok ki doggi ma rom ki man ma wacoyo-ni .
cwiny maleng oneno ni ber , kacel ki wan bene , pe waket yec mapek twatwal i komwu makato lok magi ma pigi tego :
pe wucam gin ma gityero bot jogi , pe wucam remo ki ringo lee ma gideyo adeya , pe wutim tim mo me tarwang . ka wugwokke i kom meno ducu , ci wubitimo ber . dong wubed maber . ”
kit meno ka gicwalogi , ci gin gucito i antiokia ; ka dong gucoko lwak kacel , ka gimiyogi waraga .
ka jo kunnu gutyeko kwano , ci cwinygi obedo yom i kom lok ma gicoyo iye me cuko cwinygi .
juda kacel ki cira , ma gin bene lutit lok pa lubanga , gucuko cwiny utmego ki lwak lok mapol ma miyogi teko .
ka gutyeko nino mapolpol kunnu , ci gulwokogi ki kuc i kare ma gidok bot utmego ma yam gucwalogi-ni . [
ento cira otamo ni ber edongo kunnu . ]
ento paulo ki barnaba gudong i antiokia , kun gipwonyo dano ki tito lok pa rwot , kacel ki jo mukene mapol bene .
i kare mo paulo owaco ki barnaba ni , “ bin wek wadok ka limo utmego ma i gang ducu ma yam watuco iye lok pa rwot , wanen kit ma gitye kwede . ”
ci barnaba onongo mito ni giwot ki jon ma nyinge mukene marako ,
ento paulo otamo ni pe dok ber me tero dano ma yam oa owekogi i pampulia , pe woto kwedgi i dog tic .
ci gubedo ka laro lok magwa , nio ka kingi opokke woko . barnaba owoto ki marako ci gukwango nam gucito i caiprac ,
ento paulo oyero cira ci gua ka dong utmego gumiyogi i cing rwot wek okonygi ki kicane .
owoto obaro i ciria ki cilicia kun miyo tekcwiny bot lwak muye kricito .
ka dok oo wa i derube ki licitra , lapwonnye mo onongo tye kunnu ma nyinge temceo , wod pa dako mo ma lajudaya ma oye kricito , ento wonne aye lagrik .
utmego ma i licitra ki ikonio giloko ki nying temceo maber .
paulo omito ni ewot kwede ; ka otere , ci olire pi lujudaya ma gitye kunnu , pien gin ducu onongo gingeyo ni wonne lagrik .
i kom wotgi ducu ma giwoto iye i gangi mapatpat gubedo ka miyo bot dano ma guye kricito cik me aluba ma yam lukwena ki ludongo gumako i jerucalem .
kit meno lwak muye kricito i kabedo acel acel gumoko matek i niye , gubedo ka medde mapol nino ducu .
ka guwoto gubaro i lobo perugia ki galatia , ci cwiny maleng ogengogi ni pe gulok lok pa lubanga i acia .
ka guo ma gukemo micia , ci gutemo dok tung bitinia , ento cwiny pa yecu pe oye ki gin ,
mumiyo gukato ki i micia , gucito piny i teroa .
paulo oneno gin mo i wang lek dyewor , laco mo me makedonia nongo ocung i nyime , obako doge bote kun waco ni , “ kwang nam ibin i makedonia ikonywa . ”
ka otyeko neno man i wang lek , ci oyotoyot wayubbe me cito i makedonia , kun watamo ni lubanga aye olwongowa pi tito lok me kwena maber bot jo kunnu .
wacako kwango nam ki i teroa , wakwang atir nio wa i camotrake , ci orwone wao i neapoli .
ki kunnu wacito i pilipi gang pa jo roma ma en aye gang madit makato ma i lobo makedonia . ci wabedo i gang meno pi kare manok .
i ceng cabit wacito woko i nge doggang i kabedo mo ma i dog kulu , ma watamo ni gwok nyo ka lega tye kunnu ; ci wabedo piny ka lok mon ma gugurre .
ngat acel ma obedo ka winyo lokwa en aye dako ma nyinge ludia ma oa ki i gang ma gilwongo tuatira . en lacat bongo ma lamar lamar , dano ma woro lubanga . rwot oyabo tamme omiyo oketo cwinye ka winyo lok ma paulo waco .
ka dong gibatija en kacel ki jo ma i ode , en obako doge botwa kun waco ni , “ ka wuneno ni an lagen bot rwot , ci wubin wubed i oda , ” nio ka en oridowa , wadoko welone .
ka ceng wacito i kabedo me lega , ci warwatte ki nyako mo ma angeca ma tyeto tyet ki jok ma bedo bote , kun kelo lwak lim mapol bot luditone pi lok ma en tyeto .
en obedo ka lubo korwa , kun dangnge ni , “ jo man gin aye lutic pa lubanga mamalo twal ma gituco botwu yo me larre . ”
en timo kit meno nino ducu . ento kiniga omako paulo , ci olokke owaco ki jok ni , “ aciko in i nying yecu kricito , a woko ki i kome . ” ci oa woko i kome i cawa meno cut .
ento ka luditone guneno ni gen me nongo lim dong oa woko , gumako paulo ki cira guywayogi guterogi wa i cuk i nyim luloc ,
ka guketogi i nyim lungolkop , ci guwaco ni , “ jo man gin lujudaya , ci gurubo gangwa woko .
gin gipwonyo kit mogo ma cikwa pe ye ni wagam nyo walubgi , pien wan luroma . ”
ci lwak guribbe ka lweny i komgi ; lungolkop bene guyeco ginarukagi ki i komgi ci guciko ni gipwodgi ki odoo .
ka gityeko pwodogi matek , ci gucwalogi i mabuc , kun giciko lalo mabuc ni ogwokgi maber .
ka dong owinyo cik ma kit meno , oketogi i kicika ma i tyelo , oroyo okol i tyengi .
ento i cwiny dyewor paulo ki cira gubedo ka lega ki ka wero wer bot lubanga ma lumabuc bene giwinyogi .
ci lobo ocako yengnge matek , guti me ot mabuc oyengnge , ci doggola ducu guyabbe woko cut , ki nyor pa ngat acel acel ogony woko .
ka lalo mabuc oco ci onongo ni dog ot mabuc oyabbe woko tye twolo , owoto pala lucwanne kun mito nekke kekene , pien otamo ni lumabuc gulwi woko .
ento paulo odangnge ki dwane matek ni , “ pe itimme kekeni marac , wan ducu watye kany . ”
lalo ot mabuc ociko ni gikel mac , ci odonyo i tyelo oyot kun kome myel ki lworo , oryebbe piny i nyim paulo ki cira .
ka en okelogi woko ci owaccigi ni , “ luditona , myero atim ango wek alarre ? ”
guwaco bote ni , “ ye rwot yecu , ci ibilarre , in ki jo ma i odi ducu . ”
ci guloko lok pa rwot bote ki bot jo ducu ma i ode .
i dyewor i cawa meno kikome oterogi olwoko wang retgi , ci gibatija en cut ki jo me ode ducu .
ka oterogi i ode , omiyogi cam ; cwinye obedo yom ki jo me ode ducu , pien dong otyeko ye lubanga .
ka piny oru , ci lungolkop gucwalo askari ka waco ni , “ wek jo meno dong guciti . ”
ci lalo mabuc otito ki paulo ni , “ lungolkop gucwalo lok ni myero wuciti . wukat woko kombeddi wuwot ki kuc . ”
ento paulo owaco botgi ni , “ gityeko goyowa i nyim lwak , ma peya gingolliwa kop , ma wan luroma , dong gitweyowa i i mabuc , ka kombeddi dok gigonyowa mung ? pe ; wek gin aye gubin gugonywa pigi kengi . ”
ci askari gutito lok man bot lungolkop , ci gubedo ki lworo ka guwinyo ni gin luroma .
ka gubino gubako doggi botgi , ka gukwanyogi woko , gucikogi ni gua woko ki i gang meno .
ka gukato woko ki i mabuc , gucito i ot pa ludia ; ka dong gutyeko neno utmego , ci gucuko cwinygi , ka gucito .
ka dong gutyeko wok ki i ampipoli ki apolonia , ci gubino i tecalonika , ka ma kacokke pa lujudaya tye iye .
paulo odonyo iye macalo kite tye , ori kunnu pi cabit adek kun obedo ka laro lok kwedgi i kom lok ma i ginacoya .
obedo ka tito lok kikore ma moko ni kricito myero onen can ki cer woko ki i kin jo muto , kun waco ni , “ yecu man ma atito botwu-ni en aye kricito ma lubanga oyero . ”
ci jo mukene i kingi lok ocobo cwinygi , guribbe i kom paulo ki cira , ki lwak jo grik mapol ma giworo lubanga , kacel ki mon madito madwong .
ento lujudaya nyeko omakogi , gukelo jo ma tubo kin dano atata , ci gucoko dano gukelo woo matek i gang gurumo ot pa yacon kun giyenyo paulo ki cira pi kelogi woko bot lwak ki tek .
ka nojogi oloyogi , ci guywayo yacon ki utmego mogo guterogi i nyim luloc me gang kun gidangnge ni , “ jo man gitito gin mapat , gitye ka loko tam pa dano me lobo woko , gubino kwede wa kany .
yacon aye ojologi ; gin gitye ka balo cik pa cecar ma giwaco ni tye kabaka mukene , en yecu . ”
ka lwak dano ki luloc me gang guwinyo lok man , ci gucako tugge .
luloc gumiyo yacon ki utmego mukene guculo lim me lajeng , ka lacen guwekogi gucito .
utmego gucwalo paulo ki cira gucito woko i dyewor meno wa i berea cut ; ka guo ci gucito i kacokke pa lujudaya .
lujudaya ma kunnu onongo yam gin jo ma kitgi beco makato jo ma i tecalonika . gujolo lok ma gitito botgi ki cinggi aryo , kun gingiyo ginacoya ma yam gicoyo nino ducu pi neno ka lok ducu tye kit meno ada .
mumiyo lwak jo mapol guye yecu , ki lwak mon madito ma lugrik ki co mapol .
ento ka lujudaya ma i tecalonika guwinyo ni paulo ki cira gitye ka tuco lok pa lubanga i berea bene , gin bene gubino kunnu , gurubo dano dok gutugo lwak .
utmego gucwalo paulo woko oyot i yo ma cito i dog nam , ento cira ki temceo gudong .
jo ma gulwoko paulo-ni gutere wa i atene ; ka ocikogi pi cira ki temceo ni gucit bote oyotoyot , ka gua , gudok .
i kare ma paulo tye ka kurogi i atene , ka oneno gang meno opong ki cal jogi , ci olyeto cwinye mada .
obedo ka laro lok ki lujudaya ki jo ma giworo lubanga i kacokkegi , ki i cuk bene ki jo ma en rwatte kwedgi jwijwi .
luryeko mogo me dul pa luepikurea ki lucitoiki bene gurwatte kwede . jo mukene guwacci , “ lalok atata-ni temo tito lok i kom gin ango ? ” jo mukene guwacci , “ en nen calo tito lok i kom jogi mogo ma welo , ” pien nongo en tye ka tito lok me kwena maber i kom yecu ki i kom cer i kin jo muto .
ci gimake gitere i nyim cokke ma yam rwatte i wi got ma gilwongo areopago , kun giwaco ni , “ wamito ngeyo kit pwony manyen ma ikelo-ni ,
pien in dok ikelo lok ma welo twatwal i itwa , ci wamito niang tere . ”
i kare meno lwak jo atene ducu ki welo ma gibedo kunnu gityeko karegi ducu ka tito lok ki winyo lok i kom gin manyen .
ka paulo ocung i dye cokke me areopago , ci owaco ni , “ wun jo atene , aniang ni i kit ducu wun ludini mada ,
pien i kare ma awoto i dye gang aneno keno tyer mo ma gicoyo i kome ni , ‘ pa lubanga ma pe ngene . ’ gin ma wuworo ma pe wungeyo , man aye atuco botwu-ni .
lubanga ma yam ocweyo lobo ki jami ducu ma tye iye-ni , en aye rwot me polo ki lobo , pe bedo i ot ma dano gutiyo ki cinggi ,
pe bene mito ni dano guwore ki gin ma gutiyo atiya ki cinggi , macalo gin mo orem bote , pien en kikome aye miyo kwo ki dano ducu wa ki yweyo ki jami ducu .
en yam ocweyo rok ducu nia ki i kom dano acel wek gubed i wi lobo ma onongo en omoko kare kikome ma myero gubed iye , ki wang apokki lobo me kabedogi ,
wek gubed ka yenyo lubanga , wek ka gibongo abonga gwok nyo gugud kome ci ginonge , pien en pe tye cen ka mabor ki bot ngat acel acel i kinwa .
‘ wakwo i en , wawoto i en , wabedo i en ’ , macalo ngat mo ocoyo . ngat acel i kin lucocwu bene ocoyo ni , ‘ wan bene wan litinone . ’
kit meno ka wan litino pa lubanga , pe myero watamu ni lubanga cal ki cal mo me jabu nyo ryal nyo got ma gipayo ki diro ki tam pa dano .
i kare me kwiya piny lubanga yam pe oyaro pire , ento i kare man en dong ociko ni dano ducu myero gungut i kom balgi ,
pien en dong otyeko moko nino ma en bingolo iye kop i kom dano ducu ma i lobo i kit ma atir , kun dong oyero dano ma myero ongol kop ma ka-kare , omiyo bene lanen ma nyuto ni man bitimme pi cero dano meno ki i kin jo muto . ”
ka guwinyo paulo ka loko lok i kom cer ki i kin jo muto , jo mogo gucako caye ki jo mukene guwacci , “ wamito imed tito lok man botwa kare mukene . ”
ka paulo okato woko ki botgi , owoto gire .
ento jo mukene gumako i kome , guye lokke . i kingi onongo tye dionecio ma laareopago , ki dako mo ma nyinge damali , ki jo mukene bene .
ka meno otum , paulo oa ki i atene , ocito korint .
kunnu en onongo lajudaya mo ma nyinge akwila ma ginywalo i ponto , ma pud obino kenyo abina nia ki i itali kacel ki dakone pricikila , pien laloc madit kalaudio onongo ociko ni lujudaya ducu myero gua woko ki i roma . paulo ocito ka limogi ci obedo botgi ,
pien gin ducu gitiyo kit tic acel , ci gucako tic , pien gin lutim kema .
en obedo ka laro lok i kacokke i nino me cabit ducu , kun temo loyo tam pa lujudaya ki jo grik .
ka cira ki temceo gua ki i makedonia , gunongo paulo ogeto ka tito lok kun tito ki lujudaya ni kricito ma lubanga oyero-ni aye yecu .
ka gilulo i kome , giyete , ka otengo ginarukane , owaco botgi ni , “ remowu obed i wiwu ! an iya gira leng . cakke tin abicito bot lurok . ”
ka oa ki kunnu ci ocito i ot pa laco mo ma nyinge titio yucito , lawor lubanga ma ode tye cok ki kacokke pa lujudaya .
kuricipo , ladit me kacokke , oye rwot ki jo ma i ode ducu ; ki lwak jo mapol ma i korint ma giwinyo lok pa paulo guye bene , ci gibatijagi .
rwot onen bot paulo i wang lek dyewor owacce ni , “ pe ibed i ki lworo , ento bed ka lok , pe iling ;
pien an atye kwedi , pe tye ngat mo ma bitubbe i komi ki timi marac , pien atye ki lwak jo mapol i gang man . ”
ci obedo kunnu mwaka acel ki dwe abicel kun pwonyo lok pa lubanga i kingi .
ento i kare ma galio aye obedo laloyo me lobo akaya , ci lujudaya gucokke gutube i kom paulo , ngukele wa i nyim kom me ngolo kop ,
kun giwaco ni , “ laco man tye ka bito dano ni guwor lubanga i yo ma pe lubo cik . ”
ento i kare ma paulo mito ngamo doge ka lok , galio owaco ki lujudaya ni , “ ka onongo lok man ocung i kom tim mo marac , nyo kom bal mo marac , onongo myero awiny kokowu , wun lujudaya .
ento kit macalo obedo pyem i kom lok mogo nyo nying mogo ma dok i kom cik ma mewu-ni , wun aye wunen giwu kite ; an akwero bedo langolkop i lok macalo meno . ”
ci oryemogi woko ki i nyim kom me ngolo kop .
ka gin ducu gumako cocitene , ladit me kacokke , ci gigoye i nyim kom me ngolo kop . ento galio pe oketo iye cwinye .
ka man otum , ci paulo dok odikke kunnu , ka oweko utmego ci okwango nam ocito i lobo ciria kun pricikila ki akwila gunywako kwede yo . ci olyelo wiye i cenkeria , pien onongo okwongo kwong .
ka gucito i epeco , ci oweko pricikila ki akwila kunnu ; ento en ocito i kacokke , olaro lok ki lujudaya .
ka gulego ni kong obed kunnu kare malac , ci okwero woko .
ento i kare ma en cikogi owacci , “ abidwogo botwu ka lubanga biye , ” ci ocako kwang nia ki i epeco .
ka dong otyeko o i cecaria , ci ocito i jerucalem ka moto jo muye kricito , ka dong olor piny i antiokia .
odikke kong kunnu , ka lacen dok oa olimo kabedo ducu ma i lobo galatia ki perugia kun jingo cwiny lupwonnye ducu .
lajudaya mo ma nyinge apolo ma ginywalo i alegijanderia yam obino i epeco . en laco ma lalok twatwal , tye ki ngec matut i ginacoya .
onongo yam gibedo ka pwonye yo pa rwot , ma lok okur i cwinye , kun pwonyo lok i kom yecu atir mupye , kun kono ngeyo lok me batija pa jon keken .
en yam loko ki tekcwiny labongo lworo i kacokke , ento ka pricikila ki akwila guwinyo lokke , ci gutere gumiye pwony matut i kom lubanga ma niange makato .
i kare ma en mito kwang cito i akaya , utmego gujingo cwinye , ka gucoyo waraga bot lupwonnye wek gujole , . ka ceng oo kunnu , ci okonyo jo ma yam gulimo gum me niye mada ,
pien oloyo tam pa lujudaya atyer i nyim lwak kun nyuto ki i ginacoya ni kricito ma lubanga oyero aye yecu .
ka apolo tye i korint , paulo orabo piny ki malo ka obino i epeco . onongo lupwonnye mogo kunnu ,
ci openyogi ni , “ wun yam wulimo cwiny maleng i kare ma wuye kricito ? ” gugamo ni , “ pe , wan peya wawinyo ni cwiny maleng tye . ”
owaco botgi ni , “ con gibatijawu ki kit batija ango ? ” gugamo ni , “ ki batija pa jon . ”
paulo ogamo ni , “ jon yam batija dano pi ngut i kom balgi , kun tito bot dano ni guye ngat ma bibino lubo kore-ni , meno en yecu . ”
ka guwinyo lok man , ci gibatijagi i nying rwot yecu .
ka paulo oketo cinge i komgi , ci cwiny maleng obino i komgi ; gucako dumo leb mapatpat kun gitito lok pa lubanga .
gin ducu welgi romo ka apar wiye aryo .
paulo odonyo i kacokke kun loko ki tekcwiny labongo lworo pi dwe adek , kun laro lok ki bolo lok i kom ker pa lubanga .
ento jo mogo ma pe guye ma guding gucako loko lok marac i kom yo meno i nyim lwak , ci paulo opokke woko kwedgi , kun woto kacel ki lupwonynye , obedo ka laro lok nino ducu i cukul pa tirano .
man omedde otyeko mwaka aryo , mumiyo jo ma gibedo i acia guwinyo lok pa rwot , lujudaya ki lugrik ducu .
ci lubanga otiyo tango madongo ki i cing paulo .
wa kitambarane nyo bongngine me tic yam gikwanyo woko ki bote ka gitero bot lutwo , ci two cang woko , ki cen bene a woko ki i kom dano .
lujudaya mogo ma lumalgang , ma gin luryem cen , gucako tuco nying rwot yecu i nyim jo ma cen omakogi kun giwaco ni , “ akwongowu ki nying yecu ma paulo tito pire-ni . ”
yam tye lujudaya mo ajwaka madit ma nyinge cekewa , ma awobene abiro gitimo kit meno .
ento cen marac odok iye botgi ni , “ yecu angeyo , ki paulo bene angeyo ; ento wun angagi ? ”
ci laco ma cen marac omako-ni okato i komgi ci obwoyogi woko , oryemogi , ci gumwomme woko ki i ot kun gitye munero ki ret omakogi bene .
lok man ongene bot jo ma gibedo i epeco ducu , lujudaya ki lugrik bene ; lworo omakogi ducu , ci giworo nying rwot yecu .
ki lwak jo ma koni dong guye yecu gubino kun gituco ci giyeko te tyetgi ducu .
ki jo ma yam lujogi gukelo buk tyetgi guguro kacel guwangogi woko i nyim lwak ducu . ka gikwano welgi ci ginongo romo lim ryal alip pyerabic kulu .
kit meno lok pa rwot odongo omedde ki twero madwong .
lucen ka meno otum ci paulo otamo ki i cwinye me cito i makedonia ki i akaya ka ekat kwede i jerucalem , kun waco ni , “ myero acit anen wa roma bene . ”
ci ocwalo lukonnye aryo i makedonia , temceo ki eracto ; en kikome odong i acia pi kare manok .
i kare meno atubatuba magwa ocakke i kom yo pa kricito .
laco mo ma nyinge demetrio latet ryal , yam teto ryal timo kwede cal jok ma dako ma nyinge atemi ci kelo kwede lim madwong bot ludiro tic .
en ocokogi ogurogi kacel ki jo mukene ma gitiyo kit tic acel-lu , ci owaco botgi ni , “ lutuwa , wun wungeyo ni lonyowa a i tic man .
dong wuneno dok wuwinyo bene ni paulo man tye ka bito dano , pe i epeco keken ento oromo i acia ducu . tye ka loko jo mapol me lubo kore , kun titogi ni lubanga-gu ma gitiyo ki cing pe gin lubanga .
dong gin marac onen , pe i kom ticwa man keken ma gilanyo pire , ento wa ot me woro lubangawa madit , atemi , bene pire dong biboto woko , ki deyone bene gibikwanyo woko , en ma dano i lobo acia ki me lobo ducu giworo-ni . ”
ka guwinyo lok man ci gutwarre malo ki kiniga gucako wo matek ni , “ atemi pa jo epeco dit mada . ”
kit meno gang iye orubbe woko ; gin ducu guringo i ka poro tuko kun giywayo gayo ki aristako , lumakedonia ma yam guwoto kacel ki paulo .
paulo onongo mito cito ka donyo i dye lwak , ento lupwonnye pe guye .
ludito me lobo acia mogo bene ma gin lureme gucwalo lok bote ni pe otem donyo i ka poro tuko .
jo mogo gidangnge mapat ki jo mogo giloko pat , pien lwak mucokke ducu dong gukeco woko , pol pa dano bene pe gingeyo lok ma ogurogi kacel .
jo mogo ma i lwak gutamo ni lokke otiko alegijanda , pien lujudaya gukete i nyim cokke , ci alegijanda ojukogi ki cinge kun mito pido lok i nyim lwak .
ento ka guniang ni en lujudaya , gucako wo awoya ci gudangnge ki dwan acel pi cawa aryo kulu ni , “ atemi pa jo epeco dit mada . ”
lacen ladit ma en aye karan me gang ojuko dano ci owaco botgi ni , “ wun jo epeco , anga ma pe ngeyo ni gang epeco aye lagwok ot woro atemi madit , ki got maleng ma yam opoto ki i polo-ni ?
lok man pyem mo pe iye , wun dong myero wubed mot , pe wutim gin mo ki kurokuro .
wun wukelo jo man ma pe guyako gin mo ki i ot jok , pe bene guyeto lubangawa ma dako-ni .
ka ce demetrio ki lutet gitye ki lok adot i kom ngat mo , lukiko tye , luloyo bene gitye ; wek gupidde ki kunnu .
ento ka tye lok mukene ma wumito , meno gibityekone i cokke me nino ducu macalo cik tye .
pien watwero poto i can pi gin ma otimme tin-ni kun giwacci watimo bwami , pien pe tye tyen lok mo ma watwero nyuto pi kit woo ma otimme tin . ”
ka otyeko loko lok man , ci oketo cokke woko .
ka dong atubatuba ogik , paulo olwongo lupwonnye bote , ka otyeko cuko cwinygi , ci ocikogi , ocito woko i makedonia .
owok i dye lobo meno kun cuko cwiny dano ki lok mapol , ka oo i lobo pa jo grik .
otyeko dwe adek kunnu , ento ka oyubbe me kwango nam pi cito i ciria , lujudaya gupiro lok i kome , ci paulo omoko ni dong ebidok ewok ki i makedonia .
copater wod pa piro olwoke , kacel ki lutecalonika aristako ki cekundo , ki gayo laderube , ki temceo , kacel ki jo acia , tukiko ki tropimo .
gin gucito anyim , gukurowa i teroa .
wan wakwang waa ki i pilipi ma nino madito me mugati ma tobi pe iye dong okato , ka wakwang pi nino abic ci wao botgi i teroa , watyeko kunnu nino abiro .
i kom nino mukwongo me cabit , ka wacokke ka baro mugati , paulo obedo ka lok kwedgi pien onongo mito wot woko odiko ; ci oloko kare malac nio wa i cwiny dyewor .
mac tara mapol obedo ka lyel i kicika ka ma wacokke iye-ni .
onongo tye awobi mo ma nyinge yutiko ma obedo i wang dirica . i kare ma paulo ori ka lok , ka nino onuro awobi-nu mada , ci opoto piny nia ki i ot me adekke , gitinge ma oto woko .
ka paulo olor piny , ci oryebbe i kome okwake , owaco ni , “ pe cwinywu opoti , kwone pud tye . ”
ka paulo oito odok malo , ka obaro i mugati ci gucamo . obedo ka lok kwedgi nio kwarpiny , ka opokke kwedgi .
gucito ki awobi meno makwo , cwinygi obedo yom matek .
wan watelo yo wadonyo i mel , ci wakwang wao i acco ma wageno ni paulo bidonyo i mel kunnu , pien onongo en ociko kumeno kun mito ni ewok ki i wi tura .
ka oromo kwedwa i acco , ci wagamo en i mel , wacito kwede wa i mitulene .
ka wakwang waa ki kunnu ci orwone wakemo kioc ; ka orwone mukene wao wa camoc , i nge nino meno wao i mileto .
pien paulo onongo omoko ni ebikwang ewok kun ekato epeco akata , wek pe etyek kare i acia , pien onongo nene rune wek ebed i jerucalem ka twerre i nino me pentekote .
i kare ma en tye i mileto ci ocwalo kwena i epeco pi lwongo ludongo pa lwak muye kricito gubin bote .
ka guo bote , ci owaco botgi ni , “ wun kikomwu wungeyo kit ma yam abedo kwede i kinwu wun ducu , nia i kare ma tyena okwongo nyono lobo acia ,
kun atiyo ki rwot ki mwolo ducu , ki pig wang , ki ayela mupoto i koma pi lujudaya ma gupiro lok i koma .
an yam pe anguny adok ki ngeya aweko tuco lok mo botwu ma twero konyowu , kun apwonyowu i dye lwak ki i ot ki ot .
atito atyer bot lujudaya ki bot jo grik bene ni myero gungut i kom balgi , gudwog cen bot lubanga , ci guye rwotwa yecu kricito .
kombeddi an dong abecito i jerucalem , ma an lamabuc pa cwiny maleng , kun pe angeyo gin ma bipoto i koma kunnu .
kono cwiny maleng aye bedo ka titta ki i gang ducu ni twec ki can madwong aye tye ka kura .
ento kwona dong pe obedo gin me wel ki tung bota , pe pire dong dit ki bota , ento myero an dong acob ngwecca keken ki dog tic ma alimo ki bot rwotwa yecu , me tito lok me kwena maber me kica pa lubanga .
kombeddi dong angeyo ni wun ducu ma yam abedo ka wot i kinwu kun apwonyowu ki lok i kom ker pa lubanga pe dong wubineno wanga .
mumiyo atito botwu tin atyer ni , ka kwo pa ngat mo i kinwu orwenyo , aliine pe tye i wiya ,
pien pe anguny adok ki ngeya aweko tuco botwu gin ducu ma lubanga oyubo .
wugwokke kekenwu ki dwol romiwu ducu ma cwiny maleng oketowu me bedo lugwokone , wek wukwa lwak pa lubanga ma en owilogi ki remo me wel madwong pa wode .
angeyo ni ka apokke woko kwedwu , orudi mager bidonyo i kinwu ci pe gibitimo kica bot romi .
dok i kin wun kikomwu bene bia iye jo ma gibiloko lok ma ngako dano ci gibwolo lupwonnye miyo gilubo korgi .
mumiyo acikowu ni wugwokke , kun wupo ni yam abedo ka pwonyo ngat acel acel i kinwu ma pe aling pi mwaka adek kulu dyeceng ki dyewor kun akok ki pig wanga .
kombeddi dong amiyowu , i cing lubanga ki i lokke me kica ma twero , miyo wudongo wubedo matek , miyo wunongo dulwu ki i kom gin ma lubanga oyubbe me miyo bot jo ducu ma en olonyogi gudoko maleng .
an yam cwinya pe opukke i kom lim pa ngat mo kadi ki ginarukane .
wungeyo kekenwu ni anongo gin ducu ma mitte pira ki pi jo ma atye kwedgi ki tic ma atiyo ki cinga en-ni .
i kare ducu atyeko nyuto botwu ni pi tiyo tic matek macalo meno myero wakony lugoro kun wapo lok pa rwotwa yecu ma yam owaco ni , ‘ miyo mot kelo gum makato gamo agama . ’ ”
ka otyeko loko lok meno , ci orumo conge piny olego kwedgi ducu .
gin ducu gukok kun gikwako ngut paulo ki mot me mar .
ka dong opokke kwedgi , wacako kwang wakemo yo atir nio wa i koc . orwone wao i rodec , ka dok waa kunnu wao i patara .
ka wanongo mel ki kunnu ma cito poiniki , ci wadonyo iye , wacako wot .
ka dong wao ka ma waneno caiprac , ci warabo ngete kun waweko odong tung lacam , wacito wa i lobo ciria ka wakato woko i wi tura i turo , pien onongo myero gikwany yec woko ki i mel ki kunnu .
wayenyo lupwonnye ci wari kunnu nino abiro . cwiny maleng omiyo gujuko paulo ni pe ocit i jerucalem .
ka dong watyeko karewa , wapokke kwedgi ci wamedde ki wotwa . gin ducu gulwokowa , wa mon ki litino , gukelowa wa i nge gang ; ka warumo congwa i dog nam , walego , wacikke kwedgi .
lacen wan wadonyo i mel , ci gin gudok paco .
ka watyeko kwang nia ki i turo , ci wao i potolemai ; ka wamoto utmego , ci wabedo kwedgi nino acel .
orwone wapokke kwedgi , wacito i cecaria , ci wadonyo i ot pa pilipo latuc lok me kwena maber , ma yam en ngat acel i kom jo abiro ca , wabedo bote .
yam en tye ki anyirane angwen ma pe ginyomogi , ma yam gitito lok pa lubanga .
ka wadikke kunnu pi nino mapolpol , lanebi mo ma nyinge agabo obino kunnu nia ki i judaya .
ka obino botwa okwanyo del pyer paulo otweyo ki tyene ki cinge kene , ci owaco ni , “ cwiny maleng owaco kit man ni , lujudaya ma i jerucalem gibitweyo won del pyer man kit man , ci gibimiye i cing lurok . ”
ka wawinyo lok man , wan ki jo ma kunnu walego paulo ni pe ocit i jerucalem .
paulo odok iye ni , “ wun wumito gin ango , ma wukok wubalo ki cwinya-ni ? an pe ayubbe pi mabuc keken , ento wa pi to i jerucalem pi nying rwot yecu . ”
ka dong pe oye , ci waweko kun wawaco ni , “ gin ma rwot mito myero otimme . ”
ka kare meno otum , wayubbe ci wacito i jerucalem .
wawoto ki lua pwonnye mogo ma guwoto kwedwa nia ki i cecaria ci guterowa i ot pa munacon dano me caiprac ma yam odoko lapwonnye wa con , ka ma myero wagony iye .
ka wao i jerucalem , utmego gujolowa ki yomcwiny .
orwone paulo ocito kwedwa bot yakobo ma onongo ludongo ducu gitye .
ka dong omotogi , paulo otito kikore gin mapol ma lubanga otiyo i kin lurok pi ticce .
ka guwinyo , gupako lubanga . ci guwaco bote ni , “ kong inen , ominwa , tye lujudaya alip adi ma gitye i kin jo ma dong guye kricito . gin ducu giryek twatwal i kom cik pa moses .
gin gubedo ka winyo lok i komi ni ipwonyo lujudaya ducu ma gitye i kin lurok ni gubwot cik pa moses woko , dok bene ni itito lok botgi kilong ni pe gulir litinogi , pe gulub kitwa .
gin ango dong ma myero watim ? pien gin gibiwinyo ni ibino .
mumiyo dong itim gin ma waciki . watye ki jo angwen kany ma yam gukwongo kwong .
ter jo meno ci ilonnye kwedgi kacel , ci icul lim ma mitte pigi , wek gulyel wigi . kit meno dano ducu gibingeyo ni lok ma gibedo ka loko i komi pe kakare , ento in bene itye ka gwoko cik .
ento ki tung bot lurok ma guye rwot watyeko cwalo waraga botgi ki lok ma wangolo ni , pe gucam gin ma gityero bot jogi , pe gucam remo , ki ringo lee ma gideyo adeya , gukwer bene tim tarwang . ”
paulo otero jo meno ci orone olonnye kacel kwedgi ka gucito i ot pa lubanga pi nyuto kare ma nino me lonynye megi dong bitum , wek gutyer tyer pi gin ki acel acel .
ka onongo nino abiro me lonnyegi dong cok tum , lujudaya ma gua ki i acia guneno paulo i ot pa lubanga , ci gutugo lwak ducu , gumake ,
kun gidangnge matek ni , “ wun jo icrael , wumi kony . man aye laco ma tye ka pwonyo dano i kabedo ducu marac , kun kwero rokwa ki cikwa wa ki kabedo man bene . ki makato ducu en okelo lugrik bene i ot pa lubanga , opyedo kabedo man maleng woko . ”
pien onongo guneno tropimo ma laepeco ma gitye kacel kwede i gang , ci gutamo ni paulo okele i ot pa lubanga .
ci gang ducu otwarre woko , ka dano guringo kacel . gumako paulo , guywaye woko ki i ot pa lubanga , ci giloro doggola woko cut .
gimito neke woko , ento lok oo bot kapten me mony ni jerucalem dong otugge woko .
en olaro kunnu ki ngwec ki lumony mapol kacel ki luditogi ma loyo dano miya miya , gujuko lugo paulo . ka lwak guneno kapten ki lumony , guweko goyo paulo .
kapten ocito ka make , ka ociko ni gitweye ki nyor aryo . ka openyo ni en anga , dok obalo gin ango ?
jo mogo ma i kin lwak gudangnge ni pi man , ki mukene ni pi man . ka kapten dong pe oniang i kom lok kikome pi woo ma obedo madwong , ociko ni gitere i gogo .
ka guo i rwom me ito malo , lumony gutingo paulo atinga pi gero pa lwak ,
pien lwak dano ma otubbe gilubo korgi kun gidangnge ni , “ wuneke woko ! ”
i kare ma onongo gidonyo ki paulo i gogo , paulo owaco bot kapten ni , “ ber kong alok boti lok mo ? ” ci ogamo ni , “ in ingeyo leb grik ?
pe in aye laejipt ma yam otubo dano ci otero lunek alip angwen woko i tim ? ”
paulo ogamo ni , “ an lajudaya , ginywala i taruco ma i cilicia , gang ma ngene mada . alegi miya alok ki lwak . ”
ka oye , paulo ocung i rwom ci ojuko lwak ki cinge . ka piny oling litik , ocako lok kwedgi i leb ibru kun waco ni ,
“ utmego ki wego , wuwiny pido ma akelo i nyimwu . ”
ka guwinyo en ka loko kwedgi i leb ibru , gumedde ki ling mot . en owacci ,
“ an lajudaya , ginywala i taruco i cilicia , ento adongo i gang man , lapwonynya obedo gamaliel . gipwonya ki cik pa kwarowa kun gimiyo agwokke twatwal ; abedo ki nyeko pi lubanga macalo wun bene wutye kwede tin .
abedo ka libo jo me yo ma , anekogi bene . atweyogi , aterogi i mabuc , co wa ki mon ;
ajwaka madit pa lubanga ki kacokke pa ludongo gin aye cadenna i kom lok man . alimo waraga ki botgi pi utmego , ci acako wot i damaciko ka mako jo ma gitye kunnu ki tweyogi me akela kany i jerucalem wek giket can i komgi .
“ i kare ma atye ka wot ma dong anyiko cok ki damaciko , cwiny dyeceng , ci dero madit oa ki i polo , oryeny ocaro koma .
ka apoto piny , awinyo dwan ma wacca ni , ‘ caulo , caulo , pingo itye ka yela ? ’
an agamo ni , ‘ in anga , rwot ? ’ ci owacca ni , ‘ an aye yecu ma itye ka yela-ni . ’
jo ma guwoto kweda guneno dero , ento pe guwinyo dwan ngat ma tye ka lok kweda-ni .
ci agamo ni , ‘ atim gin ango , rwot ? ’ ci rwot owacca ni , ‘ a malo idony i damaciko , ci gibititti ki kunnu gin ducu ma yam giyubo ni myero iti . ’
ka pe dong aneno piny pi dero meno ma ocaro wanga , ci jo ma gitye kweda gupeya ki cinga nio wa i damaciko .
“ ngat mo ma nyinge anania , dano ma woro lubanga kun lubo cikke ducu , ma lujudaya ducu ma gitye kunnu giloko nyinge maber ,
obino bota , ci ocung ka ngeta , owacca ni , ‘ ominwa caulo , wek wangi dong oyabbe ! ’ ci wanga oyabbe woko i cawa meno cut , ka aneno kome .
ci owacca ni , ‘ lubanga pa kwarowa oyero in wek inge gin ma en mito , inen ngat ma kite atir , iwiny bene ka en loko ki doge ;
pien in ibibedo cadenne bot dano ducu pi gin ma ineno ki ma iwinyo .
man dok pud ikuro ango ? dong ia malo gibatija in , gilwok balli woko kun ilwongo nyinge . ’
“ ka atyeko dwogo i jerucalem , ka atye ka lego i ot pa lubanga , awille woko ,
ci anene . en owacca ni , ‘ rune oyot , ia woko ki i jerucalem , pien pe gibiye lok me caden ma itito pira . ’
agamo ni , ‘ rwot , gin kikomgi gingeyo ni i kacokke acel acel abedo ka pwodo dano ma guye in , atweyogi bene i mabuc .
dok i kare ma gineko lacadenni citefano an onongo acung kunnu apwoyo gin ma otimme , agwoko bene bongo pa jo ma guneke . ’
ci owacca ni , ‘ a woko ki kany , pien abicwali ka mabor bot lurok . ’ ”
gubedo ka winyo nio wa i lok man ; ento ka dong oloko , gucako dangnge ki dwan malongo ni , “ wutere , wuneke woko ! dano macalo meno pe romo bedo i lobo ! ”
gubedo ka dangnge matek , ma gitengo bongngigi , gidunyo apwa malo .
kapten ociko ni giter paulo i gogo , ci gipenye kun gipwode ki del wek eniang gin mumiyo gidangnge i kome kit meno .
ento ka dong gityeko tweye ki del , paulo oloko ki ladit ma loyo dano miya ma ocung ka ngete ni , “ cik ye ni gipwod dano ma laroma ma peya gingolo kop oloye bo ? ”
ka ladit meno owinyo , ci ocito bot kapten , owacce ni , “ man ibitimo ningning ? dano man laroma . ”
ci kapten obino bote openye ni , “ in laroma ? ” ogamo ni , “ iyo . ”
kapten owaco ni , “ an awilo dit man ki lwak lim mabup . ” paulo owaco ni , “ ento an ginywala kwede anywala . ”
jo ma gubedo ka penye-ni gugwarre gucito woko cut . kapten bene obedo ki lworo , pien oniang ni paulo bene laroma ma onongo etweyo-ni .
orwone omito ni eniang tyen lok kikome ma lujudaya gudoto iye pauloni , ci ogonye woko , ka ociko ni ajwagi madito ki lumemba me lukiko ducu myero gugurre kacel , ka otero paulo oketo i nyimgi .
paulo ociko wange i kom lumemba me lukiko mucokke ci owacci , “ utmego , an abedo ma cwinya leng i nyim lubanga nio wa i kare man . ”
ka owaco man , anania , ajwaka madit , ociko jo ma gucung ka nget paulo ni gudong doge .
paulo owaco bote ni , “ lubanga bene bidongi , in kor ot ma gipuyu matar-ri ! in ibedo ka ngolla kop i te cik , dok iciko ni gidonga labongo lubo cik ? ”
jo ma gucung ka ngete guwacci , “ in iyeto ajwaka madit pa lubanga ? ”
paulo ogamo ni , “ utmego , pe onongo angeyo ni en ajwaka madit ; pien gicoyo ni , ‘ pe ilok marac i kom ladit ma loyo lwak . ’ ”
ento ka paulo oniang ni dul acel i kingi lucadukayo ki dul mukene i kingi luparicayo , ci odangnge i lukiko ni , “ utmego , an laparicayo , wod pa luparicayo . lok opoto i koma pi geno cer pa jo muto . ”
ka owaco lok man , pyem opoto i kin luparicayo ki lucadukayo , nio ka lukiko iye opokke woko .
pien lucadukayo giwaco ni cer pa jo muto pe , kadi lamalaika , kadi cwiny mo ; ento luparicayo giye ducu .
ka pyem omedde matek , lupwonycik ma i dul pa luparicayo gutwarre malo ka guwaco ni , “ pe wanongo kop mo ma dano-ni , obalo . ka cwiny nyo lamalaika aye oloko kwede , ci timo ango ? ”
ka pyem otedde magwa , kapten olworo ni gibiyeco paulo woko atata , ka ociko lumony ni gulor piny gukwanye woko ki i kingi ki tek , gukete i gogo .
orwone dyewor , rwot ocung ka nget paulo , owacce ni , “ di cwinyi . macalo ibedo ka tito lok i koma i jerucalem , kit meno bene myero ibed cadenna bene wa i roma . ”
ka piny oru , lujudaya gutudo doggi kacel kun gikwongo ni pe gibicamo cam kadi wa mato pii nio ka gineko paulo .
onongo tye jo makato pyerangwen ma gukwongo kwong kit meno .
ka gucito bot ajwagi madito ki ludongo guwacci , “ wan watyeko kwongnge matek ma watweyo ni pe wabibilo cam mo nio ka waneko paulo .
pi meno wun ki lukiko wucwal lok kombeddi bot kapten wek okele piny botwu macalo wubicito ka ngiyo kop i kome kikore . nongo wan wayubbe me neke ma peya oo botwu . ”
ento okeyo paulo owinyo kit ma gikiye kwede , ci ocito odonyo i gogo otito ki paulo .
paulo olwongo ladit mony acel lalo dano miya , owacce ni , “ ter awobi man bot kapten . en tye ki lok mo ma mito tito bote . ”
otere bot kapten ci owacce ni , “ paulo ma lamabuc-ci olwonga ci olega ni akel awobi man boti , pien tye ki lok mo ma mito tito boti . ”
kapten omako cinge , otere cen i mung ka openye ni , “ gin ango ma onongo imito tito bota ? ”
ogamo ni , “ lujudaya guyubbe me penyi wek iter paulo botgi i lukiko , ma nen calo gimito ni gimed penyo lok i kome wek guniang iye maber .
ento pe iye legagi , pien dano makato pyerangwen gubuto ka kiye . gukwongnge ni pe gibicamo gin mo kadi mato pii nio ka gineko paulo . kombeddi dong guyubbe , gikuro cik ma a ki boti . ”
kapten ocwalo awobi-nu kun cike ni , “ pe dok itit bot ngat mo ni itito lok man bota . ”
ci olwongo lumony aryo ma lulo dano miya miya , owaco botgi ni , “ wuyubbe i kin cawa adek me dyewor ki askari miya aryo , ki wegi aguragura pyerabiro , ki wegi tong miya aryo wek gucit cecaria .
dok inong aguragura bene pi paulo wek oring kwede wek itere ki kuc bot pelici laloyo . ”
ci ocoyo waraga ma kwanne kit man :
“ an kalaudio licia amoto in laloyo maber pelici .
laco man lujudaya aye gumako , onongo dong gicok neke woko , ka acito botgi ki lumony alare ki i cinggi , pien onongo aniang ni en laroma .
pi mito niang i kom lok ma gidote iye atere i lukikogi .
ci anongo ni gidote ki adot ma dok i kom cikgi , pe onongo tye lok mo ma romo ngolo kop me to iye i kome , kadi mabuc bene .
ka gikwilla lok ni tye dano ma gitye ka kiyo laco man , acwale woko oyot kun aciko ludote-gu gutit adotgi ma i kome i nyimi . ”
lumony gutero paulo kit ma gicikogi kwede . gukwanye dyewor gutere wa i antipatric .
orwone gudwogo i gogo , kun giweko wegi aguragura gumedde ki wot kwede .
ka guo cecaria gumiyo waraga bot laloyo , ka gutero paulo bene i nyime .
i kare ma laloyo dong okwano waraga , openye ni en oa i lobo mene . ka oniang ni oa i lobo cilicia ,
ci owacci , “ abiwinyo lokki ka ludoti guo . ” ociko ni gigwoke i ot madit pa kerode
ka nino abic okato , ajwaka madit anania obino ki ludongo mogo , kacel ki laplida mo ma nyinge tertulo , ci gutero adotgi i nyim laloyo pi doto paulo .
ka dong gilwonge , tertulo ocako adotte kun waco ni , “ laloyo maber , ladit pelici , wabedo ki kuc piri nia wa con , dok itamo pi rokwa , ikelo alokaloka mapol ma okonyowa
i kit yo ducu ki i kabedo ducu , wan bene wajolo ki yomcwiny madwong , ladit .
ento pe dong agal wii , abako doga boti pi kicani iwiny lokwa macegocego-ni .
wanongo ni dano man lanek piny , en aye lakel jemo i kin lujudaya ducu ma i lobo ducu , en latel wi dul pa lunajaret .
en bene otemo pyedo wa ot pa lubanga maditte , ci wamake woko . [ onongo wamito ngolo kop i kome kun walubo cikwa-ni ,
ento kapten licia obino omaye woko ki i cingwa tektek ,
ci ociko ni ludote myero guo i nyimi . ] ka in kikomi ipenye , ibiniang ki bote lok ducu ma wadote iye . ”
luyudaya bene guribbe i adot meno , kun gimoko ni lok man ducu tye kit meno .
ka laloyo ocime ni oloki , paulo odok iye ni , “ ladit , angeyo ni ibedo ka ngolo kop i rok man pi mwaka malac , mumiyo apido lokka i nyimi ki yomcwiny .
macalo ni bene itwero nongo ka ipenyo dano , wel nino ma okato nia i kare ma acito i jerucalem ka woro lubanga peya okato apar wiye aryo .
pe ginongo ni atye ka pyem ki dano mo , nyo tubo lwak , kadi i ot pa lubanga , nyo i kacokke me lega , nyo i dye gang .
dok bene pe gitwero nyuto ni lok ma gikelo i koma kombeddi tye kakare .
ento aye lok man boti ni , aworo lubanga pa kwarowa kun alubo kit yo ma gin gilwongo ni dul . aye lok ducu ma gicoyo i cik pa moses ki i buk pa lunebi .
pi niyena i kom lubanga atye ki gen ni dano gibecer woko , jo ma kitgi atir wa ki jo ma kitgi pe atir , ci gin bene gitye ki kit gen acel-lu .
pi meno an bene atemo mada kare ducu wek abed ma cwinya leng i nyim lubanga ki i nyim dano .
“ ma dong abedo cen pi mwaka mapolpol acito i jerucalem ka tero mot bot jo me rokka pi konyo lucan , ki ka tyero gitum .
i kare ma atye ka tiyo man , gunonga i ot pa lubanga ma dong atyeko lonnye woko i kit ma mitte . pe abedo ki lwak mo , woo bene obedo pe . ento lujudaya mogo ma gua ki i acia ,
gin aye kono myero gubed kany i nyimi gukel adotgi , ka gitye ki lok mo i koma .
nyo wek jo man kikomgi gunyut gin marac ma gunongo i koma i kare ma acung i nyim lukiko .
tye lok man keken , i kare ma acung i kingi adangnge ni , ‘ pi lok kom cer pa jo muto aye omiyo wutye ka ngolo lok i koma tin . ’ ”
ento pelici obedo ki ngec muromo i kom yo pa rwot , ci pe otyeko lok woko cut . owacci , “ abingolo kopwu ka kapten licia bibino kany . ”
ka ociko ladit mony ma loyo dano miya ni myero ogwok paulo i buc ento obed labongo ayela mo , pe gigeng lureme ka gimito mine kony .
ka kare okato manok , , pelici obino ki dakone drucila ma anyira judaya . olwongo paulo , ci obedo ka winyo ka loko i kom niye i kom kricito yecu .
i kare ma en tye ka lok i kom kit ma atir ki gwokke kekene , ki ngolo kop ma bibedo i kare me anyim , lworo omako pelici omiyo owacci , “ kong dong iciti ; ka dok anongo kare ci abilwongi . ”
onongo bene en geno ni paulo bimiye lim , pienno obedo ka lwonge jwijwi ci boko lok kwede .
ento ka mwaka aryo okato , porcio festo oleyo ka tyen pelici . pelici onongo mito ni lujudaya gupwoye , omiyo oweko paulo i mabuc .
i kare ma festo obino i lobo ma gimiye ni en olo , i nge nino adek , oa i cecaria , ocito i jerucalem .
ajwagi madito pa lubanga ki ludito me lobo judaya gutitte pi lok i kom paulo , ci gubako doggi bote ,
ni otim ber oye cwale i jerucalem , kun onongo guyubo ni dano gibikiye ci gineke woko i wanga yo .
ento festo ogamo ni gitye ka gwoko paulo i cecaria , en bene emito cito kunnu i kare macok-ki .
ci owacci , “ pi meno , jo ma i kinwu ma gitye ki twero myero gucit kweda . ka onongo tye roc mo i kom laco meno , wek gudote bota . ”
obedo i jerucalem pi nino aboro nyo apar , ka odok i cecaria . orwone obedo i kom me ngolo kop , ci ociko ni gikel paulo .
ka dong obino , lujudaya ma gua i jerucalem gucung ma gurume dyere , gudote ki lwak adot mapol mapek ma pe gitwero moko kite .
paulo opido ni , “ peya abalo lok mo i kom cik pa lujudaya kadi ot pa lubanga , kadi wa bot laloc madit cecar . ”
ento festo onongo mito ni lujudaya gupwoye , ci owaco bot paulo ni , “ imito giteri i jerucalem wek angol kop i komi pi adot magi ki kunnu ? ”
paulo ogamo ni , “ acung kany i nyim kom me ngolo kop pa cecar , en aye ka ma myero gingolla iye kop . pe abalo bal mo bot lujudaya , meno in bene ingeyo maber .
ka abalo bal ma romma to , lok mo pe , gitwero neka , pe akwero ; ento ka adotgi i koma tere pe , ci pe tye ngat mo ma twero miya i cinggi . abolo pi cecar . ”
ka festo otyeko poro lok ki lukikone , odok iye ni , “ ibolo pi cecar ; ibicito bot cecar . ”
ka nino okato manok , kabaka agripa ki bernike guo i cecaria ka jolo festo .
ka gudikke kunnu pi kare malac , festo oketo adot i kom paulo i nyim kabaka kun wacci , “ tye laco mo kany ma pelici oweko i mabuc .
i kare ma atye i jerucalem , ajwagi madito pa lubanga ki ludongo pa lujudaya gutitta lok i kome , ci gulega ni angol ni kop oloye .
adok iye botgi ni , pe kitwa wan luroma me miyo dano mo i cing ludote ma peya gimiye kare me cung i nyimgi wang ki wang wek opid pidone i kom lok ma gidote iye .
ka gubino kany , ci an bene pe adikke , ento orwone abedo i kom me ngolo kop ci aciko ni kigele .
ka ludote gua ka lok , pe gukelo adot mo i kome ma mako bal mo marac , macalo yam atamo ;
ento gubedo ka laro lok kwede ma dok i kom dinigi , ki i kom ngat mo ma nyinge yecu ma yam oto , ma paulo waco ni tye makwo .
yeko te lok macalo meno oloya , mumiyo apenye ka en mito cito i jerucalem wek gicingol lokke ki kunnu .
ento paulo okoko apil ni myero gigwoke i mabuc pi kuro ngolo kop pa laloc madit ma won deyo-ni . ci aciko ni gigwoke nio ka abicwale bot cecar . ”
agripa owaco bot festo ni , “ an kikoma amito winyo lok pa danonu ka twerre . ” ogamo ni , “ diki ibiwinyo lokke . ”
orwone agripa ki bernike gucito ki deyo madwong , ci gudonyo i kicika me winyo ngolo kop kacel ki kapten mogo me mony ki jo ma gingene ma i gang meno . ka festo ociko , ci gikelo paulo .
festo owacci , “ kabaka agripa ki wun ducu ma wutye kwedwa kany , wun dong wuneno dano man ma lwak lujudaya ducu gubako doggi bota pire i jerucalem wa ki kany bene , kun gidangnge ni pe myero obed kwo .
ento an pe anongo otimo gin mo ma romo miyo gingolle kop me to . dong macalo en aye gire okoko apil pi laloc madit , an bene amoko ni abicwale .
ento peya atye ki lok mo kikome ma myero aco i kome bot rwoda , en gin mumiyo akele i nyimwu , ki makato i nyimi , in kabaka agripa , wek ka wabipenye abed ki lok mo me acoya .
pien aneno ni kony mo pe me cwalo lamabuc ka pe ginyuto lok ma i kome . ”
agripa owaco bot paulo ni , “ giye ni ilok giri piri keni . ” ci paulo oryeyo bade ka ocako pidone kun wacci ,
“ ladit , tin koma gum mada me cung i nyimi , in kabaka agripa , pi pido lokka i kom kop ducu ma lujudaya gudota iye .
makato ducu pien in ingeyo maber twatwal kit pa lujudaya ducu ki lok ma gilaro i kingi kengi ; pi meno alegi ni idi cwinyi wek iwiny lokka mot ma cwinyi opye .
“ lujudaya ducu gingeyo kit kwona nia ka tinona . pi kwona ducu , cakke i acakkine , abedo i kin rokwa ki i jerucalem bene .
gingeyo nia wa con , ka giye tucone , ni abedo ka lubo kit pa lugwok dini matek makato ma i kinwa , ma gin aye luparicayo .
kombeddi acung kany ka pido koppa pi geno cikke ma lubanga omiyo bot kwarowa ,
pi geno gin ma kakawa apar wiye aryo ducu gigeno ni gibinongo , kun giworo lubanga ki cwinygi ducu dyewor ki dyeceng . lujudaya gitye ka pida pi gen man , ai kabaka , macalo obedo bal !
pingo pe wutwero ye ni lubanga cero jo muto ?
“ won an kikoma yam atamo ni myero ati matek pi lweny ki nying yecu me najaret .
yam atimo kit meno i jerucalem ; atweyo jo pa lubanga mapol i mabuc kun atiyo ki twer ma anongo ki bot ajwagi madito . ka ginekogi , abolo kwir ni myero gito .
tyen mapol aketo can i komgi i kacokke ducu , kun atemo miyogi yeto nying kricito ; agerre i komgi , ayelogi wa i gangi pa lurok .
“ kit meno awoto damaciko kun atye ki twero ki cik ma ajwagi madito gumiya .
i cwiny dyeceng , kabaka , aneno ki i wanga yo ka dero a ki i polo ma ryeny matar makato ceng ; oryeny oboyo koma dyere ki jo ma guwoto kweda bene .
wan ducu wapoto piny , ci awinyo dwan ma loko kweda i leb ibru ni , ‘ caulo , caulo , iyela pingo ? itye ka keto ret i komi keni , macalo twon ka gweyo dim . ’
agamo ni , ‘ in anga , rwot ? ’ ci rwot owaco ni , ‘ an aye yecu ma itye ka yela-ni .
ento a icung , pien anen boti pi lok man pi keti ibed laticca ki lacaden pi gin ma ineno ma dok i koma , ki pi gin ma ibineno ka dok anyutte boti i kare me anyim .
abilari ki bot jo me rokwu , ki bot lurok bene ma abiori botgi .
ibiyabo wanggi wek gua woko ki i colpiny , gubed i ceng , gua woko ki i te twer pa catan , gulokke bot lubanga , wek owek balgi ci gunong kabedo i kin jo ma lubanga olonyogi gudoko jone , pi niyegi i koma . ’
“ kumeno , kabaka agripa , pe akwero winyo cik ma gimiya mua ki i polo ,
ento acako tuco lok , mukwongo i damaciko , ka lacen i jerucalem ki lobo judaya ducu ki bot lurok bene , kun atito botgi ni myero gungut i kom balgi , gulokke gudwog cen bot lubanga , dok guti kit tim ma nyuto ni dong gungut .
pi tyen lok man aye omiyo lujudaya gumaka i ot pa lubanga , gutemo neka woko .
nio wa i kare man abedo ka limo kony ma a ki bot lubanga ; kombeddi dong acung kany pi miyo caden bot jo matino ki bot ludito . lok ma aloko en gin ma lunebi wa ki moses bene guwaco ni bitimme keken , pe lok mo mapat ,
ni kricito ma lubanga oyero , myero onen can , dok ni en bikwongo cer ki i kin jo muto wek otit bot rokwa ki bot lurok bene pi ceng ma biryeny menyogi . ”
ka dong otyeko pidone kit meno , festo ogerre ki lok ni , “ paulo , in lapoya . kwano lok mapol mada omiyo ipo apoya . ”
ento paulo ogamo ni , “ pe an lapoya , ladit festo , ento atye ka loko lok me ada keken kun wiya tye ka tic .
kabaka agripa ngeyo lok man ducu , atwero lok bote labongo lworo mo . angeyo ni pe tye lok mo ma okato ite , pien lokke pe otimme i mung .
kabaka agripa , in iye lok pa lunebi ? angeyo ni iye lokgi . ”
agripa owaco bot paulo ni , “ itamo ni iloka adok lalub kricito pi kare manok mo kuman ? ”
paulo ogamo ni , “ kadi pi kare manok nyo madwong , kono alego lubanga ni idok macalo an , pe in keken ento wa dano ducu ma gitye ka winyo lokka tin , ento labongo nyor-ri aye . ”
i nge meno kabaka ki laloyo ki bernike ki jo ma gubedo kwedgi gua malo .
ka dong gucito woko , guloko kekengi ni , “ laco man pe otimo gin mo ma romme to , kadi bedo i mabuc . ”
ci agripa owaco bot festo ni , “ kono dano-ni pe obolo pi cecar , kono gitwero gonye woko . ”
ka dong gimoko ni dong wakwang wacit i itali , gimiyo paulo ki lumabuc mukene i cing ladit mo ma nyinge julio ma lalo dano miya i kin dul mony ma gilwongo ni pa augucito .
wadonyo i mel mo ma oa ki i adramitio ma dong cok kwang dok tung wangwat mogo ma i dog nam me lobo acia . wanywako yo ki aristako , lamakedonia ma ganggi tecalonika .
orwone wao i cidon , ci julio otimo paulo maber mada , oyene me wot ka limo lureme wek gugwoke .
waa ki kunnu , wakwang warabo nget caiprac , pien yamo okemowa ,
ka dong wangolo nam atir i nget lobo cilicia ki pampulia , wao i mira ma i lobo licia .
ki kunnu ladit mony onongo mel mua ki i alegijanderia ma cito itali , ci omiyo wadonyo iye .
wakwang pi nino mapol , ci wao i kunida ki tek . yamo ogengowa wot anyim atir , mumiyo warabo nget kurete cok ki calamone .
warabo nget kurete ki tek ka wao i kabedo ma gilwongo ni wang wat mabeco , ma cok ki gang ma nyinge lacea .
kare malac onongo dong oballe , omiyo wot i nam dong odoko rac pien nino madit me ri kec bene dong okato woko , ci paulo omiyo botgi ryeko ,
owacci , “ ludito , aneno ni wotwa-ni bibedo rac ci kelo lannye me jami mapol , pe me yec ma gitingo i mel keken , ento wa mel kikome kadi wa kwowa bene . ”
ento ladit mony oketo cwinye i lok pa ladit ma loyo mel ki lok pa won mel , makato lok ma paulo owaco .
wangwat meno pe romo maber me tiro iye i kare me koyo , pi meno pol pa dano gutamo ni ber gua ki kunnu wek ka twerre guo poinike , ma en aye wangwat me kurete ma neno tung wokceng tung acam ki tung wokceng tung acuc , wek guri kunnu pi kare me koyo .
ka yamo ma a tung acuc ocako kodo mot mupye , gutamo ni dong orwatte ki tamgi . guywayo lajuk mel woko ki i pii , gucako kwang gurabo kurete ma cok ki tura .
ento ka kare okato manok keken , yamo lapiru mager twatwal ocoro , ma gilwongo ni yurakwilo , okodo nia ki i wi tura .
omako mel , opango wiye ma pe dong twero kemo yamo , ci waweko mel dong woto ka ma yamo oterowa .
ka warabo nget latin cula mo ma nyinge kauda watemo ki tek me laro yeya .
ka lukwang dong guywayo yeya gutingo ki i pii , gukelo i mel , ci guywayo tol mogo gutweyo te mel piny ki i te pii . lacen guywayo bongo ma malo piny , wek yamo pe omi mel owot oyot twatwal , pien gilworo ni gwok nyo gibidonyo i kweyo me cirtic i dog nam me libya , ci guweko yamo otero mel kumeno .
ka dong biamwonyi twago pii matek , ci orwone lutic mel gucako kwanyo jami ma i mel gubolo woko i pii .
i nino me adekke gucako bolo jami tic me mel woko i pii ki cinggi .
wari pi nino mapol ma pe waneno ceng nyo lakalatwe , yamo bene obedo ka kodo mager twatwal , ci lacen pe dong wabedo ki gen mo ni wabilarre .
ka dong guri pi kare malac ma pe gicamo cam mo , paulo obino ocung i dyegi ci owacci , “ luditona , kono yam wuwinyo doga ma pe wua ki i kurete , kono pe wapoto i can man ki lannye pa jami .
ento koni acikowu ni wudi cwinywu pien kwo pa ngat mo i kinwu pe birwenyo , ento mel aye .
pien tin i dyewor man lamalaika pa lubanga ma an a danone , ma an aworo-ni , obino ocung ka ngeta ,
ci owacca ni , ‘ paulo , pe ibed ki lworo . in myero icung i nyim cecar ; nen lubanga dong omiyo boti dano ma iwoto kwedgi ducu . ’
pi meno wudi cwinywu , pien an ageno lubanga , angeyo ni bitimme kit ma giwaco bota-ni .
ento myero mel oyokke i cula mo aye . ”
ka nino oromo apar wiye angwen , ma yamo terowa i dye nam me adria , i cwiny dyewor , lukwang gutamo ni tye lobo mo ma cok kwedwa .
ka giporo oromo futi miya acel ki pyeraryo . ka dong gidirre manok , dok giporo oromo futi pyerabongwen .
gulworo ni gwok nyo mel bicorre i kom got , ci gubolo lajuk mel angwen i pii ki tung tere , ci gulego ni piny myero kong oru .
lukwang guyenyo yo me lwi woko ki i mel , ento ka dong gucwalo yeya i nam kun gitimo macalo gimito bolo lajuk yo tung nyime ,
paulo owaco bot ladit mony ki bot lumony ni , “ ka pe jo man gubedo i mel ; pe wubilarre . ”
ka lumony gungolo tol yeya , guweko yeya okwang ocito .
ka piny dong mito ru , paulo odiyogi wek gin ducu gucam cam mo , ci owaco ni , “ tin dong nino me apar wiye angwenne ma wubedo ka ri kec ma cwinywu ongabbe angaba , pe wucamo gin mo .
pi meno abako doga botwu ni wucam cam mo wek wunong tek ; pien kadi wa yer i kinwu . ”
ka dong owaco lok man , okwanyo mugati , omiyo pwoc bot lubanga i nyimgi ducu ci ocako camone .
ka gin ducu cwinygi odoko tek ci gucamo cam pigi kengi .
onongo wan ducu ma wabedo i mel waromo dano miya aryo ki pyerabiro wiye abicel .
ka dong gucamo guyeng , ci dong guyako jami woko ki i mel kun gibolo ngano woko i nam .
ka piny dong oru , lukwang pe gungeyo lobo ma guo iye , ento guneno gul nam ma kweyo tye iye ci gutamo ni ka twerre myero gikel mel i dog tura kunnu .
gungolo tol ma mako lajuk ducu , guweko odong i nam ; i kare meno bene gugonyo tol ma onongo gutweyo ki pol ma giwiro ki mel , ka dong gungabo bongo matidi ki tung nyime wek yamo omaki , ci guweko mel omol owoto kun kemo tura .
ento ka guo ka ma tol pii mager aryo oromo iye , ci nyim mel otomme ki lobo ma i te pii , ogeto woko liking , te mel bene pii otugge oturo woko .
askari guyubo ni ginek lumabuc woko ducu , wek acel mo pe okwang oring woko matwal ,
ento ladit mony omito laro paulo , ci ojukogi pe oye ni gulub tamgi-nu . ociko ni jo ma gingeyo kwang gukworre i pii wi ati gucak kwang wek gukat i wi tura ,
ka lacen jo ma gudong gulub korgi i wi bao mogo nyo i wi dul mel . kit meno gin ducu gukonnye kekengi gukato i wi tura .
ka dong watyeko larre , ci waniang ni cula meno gilwongo molta .
wegi lobo meno gutimowa tim me kica ma pe nen atata ; gumoko mac , gujolowa ducu , pien onong kot ocako cwer ki koyo bene onongo ngic .
paulo ogwaro rido yen , obolo i mac , ci twol lacocodo omwomme woko pi lyeto ka orine i cinge .
ka wegi lobo-nu guneno twol mulyerre ki i bade , gucako lok kekengi ni , “ ada , laco man lanek . kadi ka olarre ki i nam , langolkop atir pe ye ni obed kwo . ”
ento paulo oyengo bade obolo kwede twol i mac ma pe otime gin mo marac .
gukuro kun gitamo ni bade bikwot woko nyo bipoto piny ci to woko cut ; ento ka dong gukuro pi kare malac ci guneno ni gin mo marac pe otimme i kome , guloko tamgi , gucako waco ni ebedo lubanga mo .
ladit ma loyo cula meno , laco ma nyinge publio , onongo tye ki pottine cok ki kunnu , ci ojolowa , ogwokowa pi nino adek .
won publio onongo two kun obedo ka winyo lyeto , cado bene . paulo olime , olego pire kun keto cinge i kome , ci ocange .
ka man otimme , lutwo mukene ducu ma i cula-nu gubino bote ci gucang .
gumiyowa mot mapol ; ka doki i kare ma wacako wot guketo jami ma mitte pi konyowa i mel .
wakwang wao i cirakuca , wadikke kunnu nino adek .
waa ki kunnu , warabo piny nio i regio . ka nino okato acel , yamo ma a tung acuc okodo , orwone wao i puteoli .
wanongo utmego kunnu , ci gulwongowa , wabedo botgi nino abiro , ci wao i roma .
ka utmego ma i roma guwinyo piwa , gubino wa i cuk pa appio , ki i kabedo ma gilwongo ot welo adek pi jolowa . ka paulo onenogi , opwoyo lubanga ci cwinye odoko tek .
ka dong wao i roma , giye ni paulo obed i ode kene ki askari ma gwoke .
ka nino okato adek , olwongo ludito pa lujudaya ma gibedo kunnu . ka gucokke bote , owaco botgi ni , “ utmego , kadi bed pe atimo gin mo marac i kom rokwa nyo i kom kit pa kwarowa , ento gimaka , i jerucalem gitweya , gimiya i cing luroma .
ka luroma gutyeko ngiyo lokka , gumito ni gigonya woko , pien onongo pe tye tyen kop mo ma romo neka .
ento ka lujudaya gucerre iye , meno omiyo abolo pi cecar , pien yo mukene dong onongo pe , kadi bed pe atye ki adot mo ma apido ki rokka .
meno aye gin mumiyo amito ni anenwu ci alok kwedwu , pien gitweya ki nyor man pi gin ma gen pa jo icrael ocung iye . ”
gugamo ni , “ pe walimo waraga ma oa ki i jerucalem ma loko komi , pe tye ngat mo i kin omegiwa mua kunnu ma okelo lok mo i komi , nyo ma oloko lok mo marac i komi .
ento wamito waniang tammi ki boti , pien wangeyo ni i kabedo ducu giloko lok marac i kom dul man ma icwako-ni . ”
guciko nino ci gubino bote i ot ma en bedo iye , mapol makato tyen mukwongo ca , ci oyeko lok ducu kikore cakke odiko nio wa otyeno kun tito lok kom ker pa lubanga atyer ci otemo ywayo tamgi wek guye yecu ki lok ma okwanyo ki i cik pa moses ki i buk pa lunebi .
jo mukene guye lok ma otitoni ento jo mukene gukwero ye .
ci gucako ket woko ma kingi opokke woko kumeno ka dong paulo oloko lok acel ni , “ cwiny maleng yam oloko kakare bot kwarowu ki i dog lanebi icaya ni ,
‘ cit iwac ki rok man ni , winyone mere wubiwinyo , ento pe wubiniang te lokke ; nenone wubineno , ento pe wubingeyo gin ma tye .
pien jo me rok man cwinygi odoko nwang , itgi bene oding woko , dok gumiyo wanggi woko wek pe ginen ki wanggi , pe bene giwiny ki itgi , pe bene giniang iye ki cwinygi , pe gilokke gidwog bota acanggi . ’
myero dong wunge ni , larre man ma lubanga omiyo dong gicwalo woko bot lurok ; gin gibiwinyo . ” [
ka owaco lok meno , lujudaya guket woko kun gitye ka pyem matek i kingi kekengi . ]
paulo obedo kunnu pi mwaka aryo kun kwo ki limme kene ci jolo lwak jo ducu ma bino bote .
obedo ka tito lok me ker pa lubanga , pwonyo bene lok kom rwot yecu kricito atyer ma pe gijuko .
waraga man oa ki bot paulo ma en latic pa yecu kricito , ma lubanga olwongo me bedo lakwena , ka dong gimiye tic me tito lok me kwena maber ma oa ki bot lubanga .
lok me kwena maber onongo yam lubanga ociko pire con i lok ma lunebi yam gutito , dok bene onongo gicoyo woko i ginacoya maleng .
lok me kwena man maber-ri gicoyo okemo wode . i kit me kom , wode-nu yam ginywale i kin likwayo pa daudi ,
pire omiyo wan walimo kica pa lubanga , ki tic me bedo lukwena wek wami dano ma i rok ducu gulub niye pi nyinge ;
ma wun bene wutye i kingi , wun dano ma dong gilwongowu me bedo jo pa yecu kricito .
bot wun jo ducu ma wutye i roma ma lubanga marowu , dok olwongowu me bedo jone kikome : lubanga wonwa ki rwotwa yecu kricito omiwu kica ki kuc .
mukwongo apwoyo lubangana i yecu kricito pi wun ducu , pien niyewu dong gituco pire oromo wi lobo woko ducu .
lubanga ma aworo ki i cwinya kun bene atito lok me kwena maber i kom wode , en aye cadenna ma ngeyo ni atuco nyingwu i legana i kare ducu ma pe akeng .
alego ni ka twerre , ka lubanga oye , olo myero anong yo me bino botwu i kare-ni .
atye ka paro me nenowu mada , wek apok botwu mot mogo me cwiny me jingowu wek wubed matek .
gin ma aloko en aye ni wun kacel ki an wabikonnye lawangacel ; en aye ni niyena bikonyowu , ki niyewu bene bikonya .
gin ma amito wunge , utmegina , en aye ni onongo abedo ka tamo tyen mapol ni myero abin botwu , wek omiya anong jo mogo ki i kinwu . lurok mukene ducu , ento meno pe otwerre ; kadi wa onyoo bene pud gigenga woko .
atye ki banya bot lugrik ki bot lurok ma gikwiya piny , bot luryeko ki bot luming ;
en aye gin mumiyo atye ki miti me tito lok me kwena maber botwu bene wun jo ma wubedo i roma .
lewic pe maka pi lok me kwena maber , ma en aye teko pa lubanga me laro jo ma tye ki niye , mukwongo lujudaya , ka dong lugrik bene .
pien lok me kwena maber nyuto kit ma lubanga kwano ni dano bedo ma kite atir , ma man timme pi niye keken , cakke ki acakkine o kwede wa i agikkine . kit macalo gicoyo ni , “ dano ma kite atir pi niye bibedo kwo . ”
pien dong ginyuto akemo pa lubanga woko ki i polo pi tim pa jo maraco ducu ma pe giworo lubanga , ma gitye ka gengo lok ada ni pe oti tic , pi timgi maraco .
pien gin ma dano twero ngeyone i kom lubanga dong onen woko ka maleng botgi , lubanga dong onyuto botgi .
cakke i kare ma giketo lobo , kit pa lubanga ma onongo pe nen dong onen , kun gingeye i jami ducu ma en otiyo , en aye tekone ma pe gik , ki dit ma en lubanga tye kwede . mumiyo dano dong pe gitye ki lok mo ma myero gupid pi gengo ngegi ;
pien kadi bed onongo yam gingeyo lubanga , ento pe guwore macalo lubanga , pe bene gupwoye , ento tamgi odwokogi i gin ma pe konyo , ki tam ma i cwinygi me mingomingo bene dong ocido woko odoko col .
gulwongnge kengi ni gin luryeko , ento gulokke dok gudoko luming .
ci guloko deyo pa lubanga ma pe to woko , kun giporo ki cal pa dano ma to , nyo ki cal pa winyo , nyo me pa lee , nyo me pa twol-gu .
en mumiyo lubanga otenyogi woko liyak i miti me caro ma tye i cwinygi , wek gubal kwede deyo me komgi kekengi .
guloko lok ada i kom lubanga guwilo woko ki goba , kun giworo dok gitiyo bot ginaketa , ma ka woro ki tic bot ngat ma oketogi , ma gipwoyo nakanaka . amen .
pi tyen lok man omiyo lubanga otenyogi i tamgi mugom ma gitamo ma kelo lewic . kadi wa mongi bene guweko bedo ki co i kit ma ginywalogi ni gubed kwede-ni , ento dok gucako tiyo gin mapat .
ki co bene kit meno guweko bedo ki mon woko i kit ma ginywalogi ni myero gubed kwed-ni , ento mitigi dok ocako wango komgi calo mac , kun gimito ni gibed ki luwotgi , kun co buto ki co wadgi , ma meno tim me lewic mada , ento gilimo can malit i komgi pi kit balgi-nu .
dong kit macalo gin pe guneno gin mo ma konyogi i ngeyo lubanga-ni , lubanga bene otenyogi woko i tamgi ma konnye pe , wek dong gutim gin ma pe myero .
onongo yam gupong ki kwa bal mapol ducu , tim maraco , woro me lim , raccwiny . onongo bene gupong ki cwiny me nyeko , nek , daa , goba , ki kwarcwiny . onongo bene gubedo lukwot dano ,
luyet dano , dok jo ma dag lubanga . gubedo lungala , jo ma lyerre , jo ma wakke , lurot kit me timo tim maraco , jo ma pe winyo lunyodogi ,
jo ma kwiya piny , jo ma pe genne , pe gitye ki mar i cwinygi , kica bene pe makogi i kom dano .
kadi bed gingeyo cik pa lubanga ni jo ma timo gin macalo meno gibito , ento gin pe gitimo jami macalo meno atima keken , gipwoyo bene jo ma tye ka timone .
pi meno , gin mo ma myero ipid pire dong pe , in dano , kadi in anga , ka ingolo kop i kom dano lawoti ; pien pi kop ma ingolo i kom dano mukene ca , nongo dong ingolo kop oloyi woko , pien in langolkop kikomi bene itimo kit gin acel-lu .
wan wangeyo ni lubanga ngolo kop atir dok kakare ka ongolo kop oloyo jo ma gitimo gin macalo meno .
dong in dano ma ingolo kop i kom jo mukene ma gitimo gin macalo meno-ni , kun in kikomi bene itimo , itamo ni ibibwot ki ngolo kop pa lubanga ?
nyo icayo lonyo me kica pa lubanga ki kit ma en jukke kwede pi bal pa dano , ki kit ma en diyo kwede cwinye . adada in ingeyo ni lubanga lakica , pien teli wek ingut i kom balli .
ento pi tek cwinyi , en cwinyi ma idag ngut kwede-ni , meno itye ka kano giri mono me akemo pa lubanga piri keni pi kuro nino me akemo , en kare ma gibinyuto iye ngolo kop ma atir pa lubanga .
en biculo dano acel acel kun lubo kit tic ma dano mo-ni otiyo .
jo ma diyo cwinygi kun gicanne me tiyo gin maber , ma giyenyo deyo ki woro , ki kwo ma pe to , en bimiyo botgi kwo ma pe tum .
ento dano ma gilaro dito , ma pe gilubo lok ada , ento gilubo gigi kit marac , lubanga biculogi kun timogi ki akemo dok ki kiniga mager atika .
can ki remcwiny bidiyo dano ducu ma timo gin marac , mukwongo lujudaya ka dong jo grik bene .
ento dano ducu ma timo gin maber binongo deyo ki woro ki kuc , mukwongo lujudaya ka dong jo grik bene ;
pien lubanga gire pe lengnge tung bot dano mo pi kit ma en tye kwede .
jo ma gutimo bal labongo cik pa moses , gibito labongo cik bene ; ento jo ma gutimo bal i te cik , gibingolo kop i komgi kun lubo cik .
man pe te lokke ni jo ma winyo lok me cik awinya ki itgi gin aye jo ma kitgi atir i nyim lubanga ; ento jo ma tiyo gin ma cik mito aye gibikwanogi ni gin jo ma kitgi atir .
ka lurok ma gipe ki cik gitiyo gin ma cik mito pi kitgi ma ginywalogi kwede , meno nongo dong gin kikomgi gudoko wegi cik , kadi bed cik pa moses pe botgi .
ginyuto ni gin ma cik mito dong gicoyo woko i cwinygi , dok ngec ma gitye kwede ma nyuto botgi balgi bene aye bedo caden kacel kwedgi , kun tamgi bedo ka yokke ayoka ; mogo ngolo ni kop oloyogi , ki mogo nongo cwakogi acwaka .
bibedo kumeno i nino meno ma lubanga bingolo kop i kom dano pi gin ma gitiyo i mung , ma miyo yecu kricito aye ngolo , kun lubo lok me kwena maber ma atye ka titone-ni .
ento ka ilwongnge keni ni in lajudaya kono ? nongo i jengnge i kom cik , kun iwakke bene pi lubanga ,
dok bene ingeyo gin ma en mito , dok ipwoyo gin maber makato , pien dong gipwonyi woko ki cik .
dong ki tung boti , in ingeyo ni in latel lutowang , in i ceng ma ryeny menyo dano ma gitye i piny macol ,
dok bene in aye ma tiro luming , in lapwony pa litino , pien i cik itye ki ngec ki lok ada kikome .
dong in lapwony ma ipwonyo jo mukene , pe ipwonnye kekeni bo ? itito lok ni , “ pe ikwal ” , in kono ikwalo kwo ?
itito ni , “ pe itim abor ” , in kono itimo abor ? cwinyi dag woro jogi , ento ikwalo gin ma tye i ot jok ?
iwakke pi cik , ento ituro cik kun icayo lubanga ?
tye kit macalo yam gicoyo i ginacoya ni , “ giyeto nying lubanga i kin lurok piwu . ”
lirre konyo ka ce ilubo cik , ento ka ituro cik , dwoki cen ibedo calo pe onongo giliri .
dong ka inen dano ma pe giliro olubo gin ma giciko ma tye i cik , dano ma pe giliro-nu pe gibikwane calo ngat ma giliro ?
meno miyo dano ma pe gilirogi , ma gilubo cik , bingolo kop loyi , pien itye ki cik ma yam dong gicoyo woko acoya , dok bene giliri , ento pud ituro cik .
pien dano ma nen lajudaya ki woko keken meno pe lajudaya kikome ; dok bene lirre ma nen ki woko i kom , meno pe lirre kikome .
lajudaya kikome aye dano ma bedo lajudaya ki i cwinye , dok bene lirre me ada aye lirre ma dano bedo kwede ki i cwinye , ma en aye tic pa cwiny maleng , pe nukuta ma gicoyo acoya . dong ngat macalo meno kadi bed dano pe gipwoye , ento lubanga pwoye .
ka dong tye kit meno , ci lajudaya kato jo mukene-gu ki ngo ? nyo kony me lirre kono gin ango ?
konyo matek i yo ducu . mukwongo , lujudaya yam gimiyo botgi lok pa lubanga ma pire tek kun gigenogi ni gibigwoko .
lok man bedo ningning ka jo mogo i kingi onongo yam gin pe lugen ? kit macalo gin pe genne-ni , man bene twero miyo lubanga doko ngat ma pe genne ?
pe kumeno ! waket lubanga obed me ada , kadi bed dano ducu lugoba , kit macalo gicoyo ni , “ wek gin ma iloko onyut ni kiti atir , dok bene wek ilo lok ka gingolo kop i komi . ”
ento ka kitwa ma pe atir nyuto kit ma atir ma lubanga tye kwede , ci wan dok wabiwaco lok ango ? wabiwaco ni lubanga pe kite atir pi keto akemone i komwa ? ( man atye ka lok i kit pa dano . )
pe kumeno ! ka tye kit meno , ci lubanga twero ngolo kop i kom dano ma gibedo i wi lobo ningning ?
ka ce gobana-ni miyo ada pa lubanga medde ameda kun bene kelo deyo bote , ci pingo pud dok gingolo kop i koma calo an labalo ?
pingo pe watimo gin marac wek gin maber oa iye ? pien tye jo mogo ma gicoko dogwa ki lok goba ma giwacci wan waloko kumeno . ka gingolo kop oloyo jo macalo meno nongo gingolo kakare .
gin ango doki ? wan lujudaya watye maber makatogi woko ? pe wacel ; pien dong anyuto woko i lokka me adot ni , lujudaya ki jo grik ducu bal dong oloyogi ,
kit macalo yam gicoyo ni , “ ngat mo ma kite atir pe , pe kadi ki acel ;
ngat mo ma niang bene pe , ngat mo ma yenyo lubanga bene pe .
gin ducu dong gungak woko , gudoko jo ma kitgi raco ; pe tye ngat mo ma tiyo gin maber , pe , kadi ki acel . ”
“ gungamo doggi calo lyel ma twolo , kun giloko lok mamit me bwolo dano . ” “ lok ma giloko obedo calo kwir pa ororo . ”
“ lokgi ducu ma giloko obedo lok makec ma giceno ki dano acena . ”
“ tyengi yot giringo kwede madwir ka neko dano ,
balle me lobo ki cwercwiny keken aye tye i yo gudogi ducu ,
pe gingeyo yo me kuc . ”
“ pe gineno gin ma miyo gilworo lubanga . ”
wangeyo ni gin ma cik oloko , loko bot jo ma tye i te cik , wek dano ducu guling woko pe gungam doggi ka lok , ki wi lobo ducu myero obed i tye ngolo kop pa lubanga .
pien pe gibikwano dano mo ni kite atir i nyim lubanga pi cobo cik ; cik ticce aye me niango dano wek gunge bal .
ento kombeddi kit ma lubanga kwano ki dano ni kite atir pe pi lubo cik dong onen woko ka maleng . cik pa moses ki pa lunebi bene yam otito pire ;
en kit ma lubanga kwano ki dano ni kite atir pi niyene i kom yecu kricito , dok bene tye pi jo ducu ma ye en . apokapoka mo pe iye ;
pien dano ducu gubalo , pe gio i kom deyo pa lubanga .
lubanga kwanogi ni kitgi atir nono , miyogi macalo mot pi kicane pi kit ma yecu okokogi kwede .
lubanga okete me bedo gin-kok me kwanyo bal ki remone , pi jo ma ye en , wek enyut kwede kite ma atir-ri , pien lubanga yam ojukke kene , pe otimo gin mo i kom bal ma yam dano gutimo con ,
wek enyut kit ma atir i kare man , ni , en kikome kite atir , dok ekwano dano ni kite atir pi ye yecu .
ka wakkewa kono dong tye kwene ? dong gigengo woko . pi cik mene ? pi cik me tic ? pe kumeno gire , ento pi cik me niye .
mumiyo wamoko tamwa ni dano gikwano ni kite atir pi niyene , ento pe pi tic me cobo cik .
lubanga mono tye pi lujudaya keken ? pe en bene lubanga pa lurok ? iyo , ada , en bene lubanga pa lurok ,
pien lubanga tye acel , en bikwano dano ma gilirogi ni kitgi atir pi niyegi , dok bene bikwano jo ma pe gilirogi ni kitgi atir pi niyegi .
wan mono watye ka bolo cik pa moses woko pi man ? pe kumeno wacel , wan giwa wamoko cik amoka .
wan mono wabiwaco lok ango i kom abraim , ma en aye kwarowa i kit me kom-mi ?
kono yam gikwano abraim ni kite atir pi tic ma en otiyo , kono en tye ki gin mo ma en otiyo , kono en tye ki gin mo ma en nyatte pire , ento pe i nyim lubanga .
dong coc ma yam gicoyo i ginacoya waco lok ango ? ginacoya waco ni , “ abraim onongo oye lubanga , mumiyo kikwane ni en dano ma kite atir . ”
dano ma tiyo tic pe gimiye mucarane macalo mot , ento gimiye macalo jami ma en otiyo pire .
ento dano ma pe tiyo , ma ye ngat ma kwano jo ma pe lworo lubanga ni kitgi atir , kit dano macalo meno gikwano ni kite atir pi niyene .
i kit acel-lu , daudi bene yam oloko pi gum ma dano tye kwede , ka lubanga okwane ni en dano ma kite atir labongo tic mo ma en otiyo , macalo yam gicoyo ni ,
“ jo ma dong giweko balgi gitye ki gum , ma balgi bene dong gikwanyo woko ;
dano ma rwot dong pe kwano bal mo i kome tye ki yomcwiny . ”
gum man mono tye pi jo ma gilirogi , nyo pi jo ma pe gilirogi bene ? wawaco ni , pi niye omiyo gikwano abraim ni kite atir .
onongo mono yam gikwano i kome ningning ? onongo gikwane ma pud pe gilire , nyo lacen ma onongo dong gityeko lire woko ? pe ma dong gityeko lire , ento ma pud peya gilire .
gimiye lirre macalo lanyut anyo lanen ma nyuto ni gikwano ni kite atir pi niyene ma onongo peya gilire . meno miyo abraim bedo kwaro dano ducu ma giye ma peya gilirogi , wek gin bene gikwangi ni kitgi atir ,
dok bene en kwaro pa jo ma gilirogi bene , pe pa dano ma gilirogi alira keken , ento pa jo ma gilirogi ma gilubo bene niye ma yam kwarowa abraim obedo kwede ma onongo pud pe gilire .
cikke ma onongo yam lubanga ociko bot abraim ki likwaye , ni , wi lobo ducu bibedo megi , gin mumiyo ociko , pe ni abraim yam ocobo cik , ento pein en onongo oye lubanga , ka dong gikwane ni kite atir .
ka ce jo ma cobo cik gin aye jo ma wi lobo-ni ducu bedo megi , kono niye dong konnye pe , ki cikke bene kono konnye pe .
pien cik miyo akemo mako lubanga i kom dano , ento ka ma cik pe iye , turo cik bene pe .
meno aye gin mumiyo cikke pa lubanga ocung i kom niye , wek obed me kica , dok pi moko cikkene bot likwayo pa abraim ducu , pe bot jo ma lubo cik keken , ento kadi wa bot jo ma gibedo ki niye macalo abraim . pien en kwarowa ducu ,
macalo yam gicoyo ni , “ dong aketi wek ibed kwaro rok mapol . ” cikke man dong gimoko i nyim lubanga ma yam abraim oye-ni , en lubanga ma miyo kwo i kom jo muto , dok bene ma lwongo gin mogo ma yam komgi pe gibedo tye .
abraim yam oye , kun onongo oketo genne i kom gin ma nen calo pe gitwero geno , omiyo en odoko kwaro rok mapol , kit macalo yam gicoyo ni , “ likwayu bibedo kit meno . ”
en pe obedo nyap i niye i kare ma obedo ka paro pi kome kekene , ma onongo yam rom aroma ki gin ma oto , pien mwaka me ditte onongo dong cok romo miya acel kulu , dok bene medo i kom meno , dakone cara onongo lalur .
niyene pe odok cen , pe obedo ka cabbe acaba i tamme i kom cikke pa lubanga , ento niyene omedde ameda odoko matek , kun en miyo deyo bot lubanga ,
ma onongo lok donyo matut i cwinye ni , lubanga twero tiyo gin ma ocikke pire .
“ pi niyene omiyo gikwane ni en dano ma kite atir . ”
ento lok man ni , “ yam gikwane ” onongo pe gicoyo pi en kene ,
ento gicoyo pi wan bene . wan bene gibikwanowa ni kitwa atir , wan jo ma dong waye lubanga ma yam ocero rwotwa yecu kricito ki i kin jo muto-ni ,
en ngat ma yam gineko pi balwa , ci lubanga ocere woko wek gikwanwa ni kitwa atir .
pi meno , kit macalo gikwanowa ni kitwa atir pi niye , watye dong ki kuc i nyim lubanga , pi rwotwa yecu kricito .
pire omiyo giyabo botwa yo me limo kica man ma ocung pi niye-ni , kun wabedo ki yomcwiny pi gen ma watye kwede me nywako deyo pa lubanga .
makato meno , wabedo ki yomcwiny i can mogo mapatpat ma opoto i komwa , kun wangeyo ni bedo ki can kelo diyo cwiny me ciro can ,
diyo cwiny i ciro can weko gipwoyo kitwa , ka dong pwoyo kitwa-ni miyowa bedo ki gen .
genwa meno pe kelo botwa cwercwiny , pien cwiny maleng dong omiyo gionyo mar pa lubanga woko i cwinywa .
pien i kare ma yam pud wagoro , ma kare dong oromo , kricito oto pi dano ma pe gilworo lubanga .
kadi pi ngat ma kite atir , bedo tek twatwal bot dano mo me to pire . gwok nyo ka obedo dano ma kite ber , ngat mo twero diyo cwinye me to pire .
ento kricito yam oto piwa i kare ma pud wan lubalo ; meno nyuto kit mar ma lubanga marowa kwede .
macalo wan i kare man gikwanowa ni kitwa atir pi remone , makato twatwal-le wabilarre pire ki i kom akemo pa lubanga .
i kare ma onongo wan pud lukwor pa lubanga , en odwokowa cen bote , pi to pa wode ; ka kit meno , ma gidwokowa cen bote , wabilarre twatwal-le pi kwo pa wode .
pe meno keken , ento wabibedo ki yomcwiny i lubanga pi rwotwa yecu kricito , pien en aye ma omiyo gidwokowa cen bot lubanga .
pi meno , kit macalo bal yam obino i lobo kun wok ki i dano acel , ka dong to obino pi bal , kit meno bene to onya oromo kin dano ducu , pien dano ducu gubalo .
bal onongo tye i lobo con ma peya gimiyo cik , ento ka ma cik pe iye , bal bene pe gikwano i wi ngat mo .
ento to ocako loc ki i kom adam oo kwede wa i kom moses , ci oloyo jo ma yam pe gutimo bal marom ki bal pa adam , ma yam oturo cik ma gimiye . adam aye lanyut ma cimo ngat ma mito bino-ni .
ento mot me kica ma lubanga omiyo pe rom ki bal pa adam ; pien kadi bed dano mapol yam guto pi bal pa ngat acel ca , ento kica pa lubanga ki mot me nono ma obino pi kica pa dano acel-li , yecu kricito , obedo dit makato , onya oromo lwak dano mapol ata .
dok mot me nono pe rom ki bal pa dano acel ca , pien pi bal pa ngat acel ca omiyo gingolo kop oloyo dano ducu , ento tic me kica ma olubo bal mapol okelo loyo kop .
ka ce pi bal pa dano acel omiyo to obedo ka loc pi dano acel ca en adam , makatone jo ma gulimo kica mabup , ki mot me nono ma omiyo gikwanogi ni kitgi atir , gibibedo kwo kun nongo gitye ka loc , pi dano acel-lu bene , en yecu kricito .
dong kit macalo bal pa ngat acel omiyo kop oloyo dano ducu , kit meno bene tic me kit ma atir pa dano acel okelo loyo kop ki kwo pi jo ducu .
pien macalo pi dano acel ma pe obedo ki winy omiyo dano mapol ata gudoko lubalo , kit meno bene pi winy pa dano acel jo mapol ata gibikwanogi ni kitgi atir .
cik onongo odonyo iye me nyayo bal ; ento ka ma bal onya iye , en bene ka ma kica onya iye makato ducu-ni .
kit meno , kit macalo bal yam oloyo loc i to , kica bene myero olo loc pi kwano dano ni kitgi atir , wek omi gunong kwo ma pe tum , pi yecu kricito rwotwa .
wan mono doki wabiwaco ango ? myero wamedde ki timo bal wek kica onya ?
pe kit meno ! ci wan ma dong yam wato tung bot bal dok watwero bedo kwo iye ningning ?
pe wungeyo ni wan ducu ma gityeko batijawa me donyo i kricito onongo gibatijawa me donyo i tone ?
giyikowa kacel ki kricito i tone i batija ma walimo , wek wabed calo en . en yam ocer woko ki i kin jo muto pi deyo pa wonne , wek wan bene dong walub kit kwo manyen-nu .
pien ka dong waribbe kacel kwede i to mo ma cal ki tone-ni , kit meno bene wabiribbe kwede i cer ma cal ki cer ma gicero en kwede-ni .
pien wangeyo man , ni , kwowa macon yam giguro kwede kacel i kom yatariya , wek kwo me bal ma onongo watye kwede oto woko , wek wan doki pe wadok opii me bal .
pien ngat ma oto , balle dong gik woko .
ento ka dong wato kacel ki kricito , waye ni wabibedo kwo kacel kwede bene .
pien wangeyo ni kricito ma yam dong ocer ki i kin jo muto-ni pe doki bito ; to dong pe ki loc mo i kome .
to ma en oto , oto pi bal , tyen acel keken , ento kwo ma en kwo kwede , kwo tung bot lubanga .
wun bene kit meno , myero wutam i komwu kekenwu ni , wun jo muto tung bot bal , ento wubedo kwo tung bot lubanga .
pe wuwek bal olo komwu ma to-ni , wek pe gumi wubed ka lubo mitigi .
pe dok wumi dul komwu mapatpat i timo bal , macalo jami tic me tiyo gin marac ; ento wumine kenwu bot lubanga calo jo ma gua woko ki i to , ma dong guo i kwo . wumi dul komwu ducu bot lubanga me tiyo gin ma tye atir .
pien bal pe doki bibwoyowu , pien wun dong pe wutye i te cik , ento wutye i te kica pa lubanga .
gin ango doki ? dok watimu bal , pi te lokke ni wan pe watye i te cik ento i te kica ? pe kumeno gire !
pe wungeyo ni ka dong wumine kenwu bot ngat mo calo opii me winyo gin ma en loko , dong bene wudoko opii pa ngat ma wuwinyo lokke-ni ? nyo wudoko opii me bal ma terowu i to , nyo wudoko opii me winyo lok pa lubanga , ma telowu i kit ma atir .
ento myero wupwo iye lubanga , pien yam wubedo opii me bal , ento dong wutye ka lubo kit pwony ma gipwonyowu kwede ni wulube ki cwinywu ducu .
dong gityeko gonyowu woko ki i opii me bal , wudoko opii me kit ma atir .
atye ka lok i kit pa dano , pi gorowu ma ginywalowu kwede . pien macalo yam wumiyo dul komwu ducu me bedo opii me tim caro ki tim maraco , omiyo dong wudoko lutim maraco , kombeddi dong wumi dul komwu ducu gubed opii me kit ma atir , wek wudok jo maleng .
i kare ma onongo pud wubedo opii me bal , onongo pe wubedo i te loc me kit ma atir .
yam wunongo gin ango i gin ma lewicce kombeddi tye ka makowu-ni ? agikki pa jami macalo meno ducu aye to .
kombeddi dong gigonyowu woko ki i opii me bal , dong wudoko opii pa lubanga ; gin ma wunongo en aye ni wudoko dong jo maleng , agikkine en kwo ma pe tum .
pien mucara me bal en to , ento mot ma lubanga miyowa nono , en aye kwo ma pe tum i yecu kricito rwotwa .
utmegina , atye ka lok ki jo ma ngeyo cik ; pe wungeyo ni cik mako dano ka pud kwo keken ?
dako ma ginyomo bene cik tweyo i kom cware ka cware pud kwo , ento ka cware dong oto , en gonnye woko i cik pa cware .
mumiyo ka cware pud kwo , ce dako-nu oa okobo woko bot laco mukene , gibilwonge ni latim abor . ento ka cware dong oto , en nongo ogonnye woko i cik meno ; ka dok onyomme ki laco mukene nongo pe otimo abor .
kumeno , utmegina , wun bene yam wuto tung bot cik pi kricito ma wuribbe i kome-ni , wek wudok bot ngat mukene , en aye ngat ma yam gicere woko ki i kin jo muto , wek wanyak nyig pi lubanga .
pien i kare ma yam pud watye i kwo me anywalli , gin maraco me bal ma cik dong otugo woko onongo tye ka tic i dul komwa mapatpat me nyako nyige pi to .
ento kombeddi dong gigonyowa woko i kom cik , dong wato ki tung bot gin ma con omakowa . omiyo wan dong watye ka tic i yo manyen me cwiny , pe dok i yo macon ca me lubo cik ma yam gicoyo acoya .
wabiwaco lok ango mono ? cik mono bal ? pe kumeno gire ! ento kono yam cik pe obedo tye , onongo kono gira pe angeyo bal . ka kono yam cik pe owaco ni , “ cwinyi pe opukke i kom jami pa ngat mukene , ” kono onongo bene pe abedo ki miti macalo meno .
ento bal onongo kare odonyo i cik ca , ka dong ocako kelo kwa miti ducu me pukke cwiny i cwinya . pien ka cik pe , ci bal to woko .
yam onongo abedo kwo labongo cik mogo , ento i kare ma cik ca obino , bal ocako bedo kwo , an ato woko .
cik ca-ni kikome onongo myero okel kwo , ento dok okelo to bota .
pien bal onongo kare odonyo i cik , obwola , ka dong oneka woko .
pi meno , cik leng , ki gin ma giciko bene leng , tye atir , dok ber bene .
gin ma yam ber ca aye dok okelo to i koma ? pe kumeno ! bal aye onongo mumiyo ato , kun tiyo ki gin maber , wek omi onen woko ka maleng ni meno bal ennu . kit meno gin ma giciko ca omiyo bal odoko marac mukato kare .
wangeyo ni cik obedo gin me cwiny ; kun an dano me kom ma gicato woko macalo opii i te bal .
gin ma atiyo-gu ducu pe aniang iye . pien gin ma amito pe atiyo , ento dok atiyo gin mogo ma pe amito-ni .
dong ka atiyo gin ma pe amito , nongo aye ni cik ber .
meno dong pe an aye ma atiyo , ento bal ma bedo i iya aye ma tiyo gire .
pien angeyo ni gin mo maber pe ma bedo i iya , ma en aye i koma ma ginywala kwede . atwero mito gin ma atir , ento pe atwero tiyone .
pien pe atiyo gin maber ma amito-ni , ento gin marac ma pe amito-ni aye dok atiyo .
ci ka atiyo gin ma pe amito-ni , meno dong nongo pe an aye ma atiyo , ento nongo bal ma bedo i iya aye tiyo .
mumiyo dong onen bota macalo cik ni , ka amito tiyo gin ma atir , ci gin marac nyiko cok kweda .
pien amaro kwano cik pa lubanga , kun alwodo lokke ki iya .
ento dok aneno cik mukene i dul koma ducu , kun tye ka lweny ki cik ma i tamma , tera i opii i te cik me bal ma bedo i dul koma ducu .
an ma koma kec kuman-ni , anga ma bilara ki i kom man ma to woko-ni ?
apwoyo lubanga pi yecu kricito rwotwa ! dong an kikoma aworo cik pa lubanga ki tamma , kun i koma ma ginywala kwede aworo cik me bal .
pi meno , kombeddi pe dok gingolo kop loyo jo ma gibedo i kricito yecu .
pien cik pa cwiny me kwo ma tye i kricito yecu dong ogonya woko ki i te cik me bal ki to .
gin ma onongo cik pe twero tiyo , pien kwowa ma ginywalowa kwede onongo oloko odoko goro , lubanga aye ma dong otiyo . en ooro wode kikome me bino i kit kom ma cal ki mewa ma bal obwoyo wokoni , macalo gitum ma gityero bot lubanga pi bal . kombeddi dong en ongolo kop oloyo bal ma tye i komwa ma ginywalowa kwede ,
wek gin ma cik mito ocobbe i komwa , wan jo ma pe dong walubo kit me kom ma ginywalowa kwede , ento walubo yo pa cwiny maleng .
pien jo ma gibedo i kit pa dano , giketo tamgi bene i kom gin ma lubo kit pa dano ; ento jo ma gibedo kun gilubo kit pa cwiny maleng giketo tamgi bene i kom gin me cwiny .
tam ma lubo kit pa dano kelo to , ento tam ma lubo kit pa dano kelo to , ento tam ma lubo kit pa cwiny maleng miyo kwo ki kuc .
pien tam ma giketo i kit pa dano ki tung bot lubanga en kwor , pien pe winyo cik pa lubanga , pe bene twero winyone .
jo ma gibedo kun gilubo kit pa dano pe gitwero yomo cwiny lubanga .
ento wun pe wutye i kit pa dano , wun wutye i cwiny , ka ce cwiny pa lubanga bedo i iwu . ngat mo ma pe ki cwiny pa kricito , nongo en pe dano pa kricito .
ento ka kricito tye i iwu , kadi bed komwu to pi bal , ento cwinywu bedo kwo , pien yam dong gikwanowu woko ni kitwu atir .
ka ce cwiny pa ngat ma ocero yecu ki i kin jo muto-ni bedo i iwu , en ngat ma ocero kricito yecu ki i kin jo muto-ni bene bimiyo kwo kadi wa i komwu ma dong oto woko , pi cwiny mere ma bedo i iwu-ni .
mumiyo utmegina , watye ki banya , ento pe me kit pa dano , me lubo kit pa dano .
pien ka wubedo kun wulubo kit pa dano wubito ; ento ka wuneko tic me kom woko pi cwiny maleng , ci wubibedo jo makwo .
pien jo ducu ma cwiny pa lubanga telogi , gin aye litino pa lubanga .
yam pe onongo wugamo cwiny me bedo opii , wek wudok cen i lworo ; ento wugamo cwiny me bedo litino me paco . mumiyo wakok ni , “ abba ! wora ! ”
cwiny maleng kikome ribbe ki cwinywa kun tuco ni , wan litino pa lubanga .
ka dong wan litino , ci wan lule jami , wan lule jami pa lubanga kun wanywako lonyone kacel ki kricito , ka ce waciro can kacel kwede , wek bene walim deyo kacel kwede .
atamo ni can me kare man pe myero gipor ki deyo ma gibinyuto botwa .
pien ginaketa ducu gitye ka kuro nyuto litino pa lubanga ki miti madwong mukato kare .
ginaketa ducu onongo yam giketogi i te twero me gin ma tere pe , pe pi mitgi kengi , ento pi mit pa lubanga ma yam oketo i te twero meno ; kun gen tye ni ,
ceng mo gibigonyo ginaketa woko ki i opii me bedo gin ma top , wek gunong kuc ki deyo ma gimiyo ki litino pa lubanga .
wangeyo ni jami ducu ma giketogi aketa , gubedo ka cur acura ki arem nio wa i kare-ni .
pe gin keken , wan bene ma gimiyowa cwiny maleng macalo mot mukwongo , ma nyuto gin ma gibimiyowa i anyim , wan bene watye ka cur acura ki i iwa kun wakuro kare me lokowa wek wadok litino me paco , en aye me koko komwa .
pien yam gilarowa pi bedo ki gen man . pi meno gen ma kome nen nongo pe dong gen . anga ma geno gin ma en neno kome ?
ento ka ce watye ki gen me nongo gin ma pe waneno kome , ci wakuro gin meno kun wadiyo cwinywa .
i kit acel-lu cwiny maleng bene konyowa ka ma wagoro iye . pe wangeyo lego lubanga i kit ma myero waleg kwede , ento cwiny kikome bako doge ma ka-kawa , kun cur lalingling .
ngat ma ngiyo cwiny dano ngeyo tam pa cwiny maleng , pien cwiny maleng bako doge pi jo pa lubanga kun lubo gin ma lubanga mito .
wangeyo ni i gin ducu lubanga tiyo pi kelo gin maber ki jo ducu ma gimare jo ma en olwongogi kit macalo en oyubo .
jo ma yam en ongeyogi con , omoko bene ni myero gunywak cal pa wode , wek omi wode obed latin kayo i kin utmego mapol .
jo ma yam en omoko tamme i komgi con , gin aye bene en olwongogi , jo ma en olwongogi , okwanogi ni kitgi atir ; jo ma dong okwanogi ni kitgi atir omiyo deyo botgi .
wabiwaco ango mono doki i kom lok man ? ka lubanga tye tung botwa , ci anga ma lakworwa ?
en yam pe oweko wode kikome , ento omiye pi wan ducu . pe bene dong bimiyowa jami ducu kacel kwede ?
anga mono ma bipido ki jo ma lubanga dong otyeko yerogi ? lubanga aye ma kwanogi ni kitgi atir .
anga ma twero ngolo kop loyogi ? kricito yecu aye yam oto , dok makato meno yam gicere woko . en bene tye obedo i kabedo me deyo ka nget lubanga yo tung acuc , en aye ma bako doge piwa .
anga ma bipokowa ki i kom mar pa kricito ? neno can , nyo kumo , nyo ayelayela , nyo kec , nyo bedo munero , nyo gin marac , nyo pala lucwan ?
kit macalo yam gicoyo ni , “ gibedo ka nekowa dyeceng jwi piri , gikwanowa macalo romi me aneka . ”
ento gin magi ducu watye ka loyogi matek pi ngat ma ceng omarowa-ni .
pien angeyo ada ni , kadi to , kadi kwo , kadi lumalaika , kadi luloc , kadi gin ma tye i kare man , kadi gin ma mito bino , kadi teko ,
kadi gin ma tye malo , kadi gin ma tye piny , kadi ki gin mo keken i kom ginaketa ducu , pe bibedo ki twero mo me pokowa woko ki i kom mar pa lubanga ma tye i kricito yecu rwotwa .
atye ka loko lok ada i kricito , pe aloko goba ; ngec ma i cwinya ma nyuto balla bota bene bedo caden kacel ki cwiny maleng ,
ni , atye ki cwercwiny madit kun cwinya rem mada ma pe jukke .
pi mitta kekena , kono yam giceno an kikoma woko , wek gikwanya woko ki bot kricito , pi utmegina , ma gin wadina me rokka .
gin jo icrael , jo ma lubanga olokogi gudoko litinone me paco , omiyogi deyone ki gicikke ducu , omiyogi bene cik ki kit yo ma myero guwore kwede , dok bene yam onongo ocikke pigi , ni ebimiyo botgi gin mogo mabeco .
kwarowa macon ducu yam obedo megi , dok kricito bene ginywalo i kingi i kit pa dano . myero gipwo lubanga ma loyo jami ducu nakanaka . amen .
ento pe awacci , lok pa lubanga pe otiyo gin mo ; pien jo ma ginywalo i kin jo icrael pe gin ducu jo icrael ,
dok bene gin ducu pe litino pa abraim , pien gin likwaye ; ento yam gicoyo ni , “ litino pa icaka aye gibilwongogi ni likwayu . ”
man te lokke ni , pe litino ma ginywalogi i kit pa dano ma gin aye gibedo litino pa lubanga , ento litino ma ginywalogi pi cikke pa lubanga aye gilwongogi ni gin likwayo .
pien man aye gin ma cikke oloko ni , “ abidwogo i kare macalo man , ka dong cara binywalo latin awobi . ”
pe meno keken , ento i kare ma labeka bene oyac ki laco acel , ma en aye kwarowa icaka ,
ento ma pud peya onywalo litinone , dok bene ma peya gutiyo gin mo maber nyo marac , wek omi yub pa lubanga me yer omedde , pe pi tic ento pi lwongone ,
kit macalo gicoyo ni , “ yam amaro yakobo , ento akwero ecau . ”
wan doki wabiwaco gin ango ? wabiwaco ni lubanga pe ngolo kop atir dok kakare ? pe kumeno !
pien yam owaco bot moses ni , “ abitimo kica bot ngat ma abitimo kica bote , dok bene abinyuto berra bot ngat ma abinyuto berra bote . ”
kumeno , pe cung i kom gin ma dano mito , nyo i kom ticce ma en canne pire , ento cung i kom kica pa lubanga .
pien ginacoya waco bot parao ni , “ atingi malo pi lok man wek omi anyut tekona i komi , wek nyinga oywek i wi lobo ducu . ”
kit meno en timo kica bot ngat ma en mito etimme kica , dok bene loko cwiny ngat ma en mito doko nwang .
gwok nyo ibipenya ni , “ pingo mono en pud waco ni wan lubalo ? anga ma twero gengo gin ma en mito ? ”
ento in dano adana-ni in anga , ma igamo dog lubanga ? gin ma gicweyo acweya twero penyo ngat mucweye ni , “ pingo icweya kuman ? ”
lacwec pe ki twero i kom lobo , me cweyo atabo acel me wel ki mukene ma pe me wel , kun tiyo ki lobo ma en ongino angina acel madit ?
onongo bedo ningning ka lubanga odiyo cwinye pi kare malac i kom atabo mogo me akemone ma dong guromo me aneka woko , pi mito nyuto akemone ki me miyo tekone ongene ?
otimo man wek emi lonyo me deyone ongene i kom atabo me kica , ma en yam oyubo wa con wek obed ki deyo ,
man aye wan kikomwa , wan jo ma en olwongo , pe ki i kin jo icrael keken , ento kadi wa ki i kin lurok ducu bene .
kit macalo yam en oloko i buk pa kocea ni , “ jo ma yam onongo gin pe jona , abilwongogi ni , ‘ jona ’ , dako ma onongo yam pe amaro abilwongo ni , ‘ dako ma amaro . ’ ”
“ dok bene i kabedo ka ma yam awaco botgi iye ni , ‘ wun pe wujona , ’ gibilwongogi iye ni , ‘ litino pa lubanga makwo . ’ ”
icaya bene yam okok ki dwan malongo i kom icrael ni , “ kadi wel jo icrael obed rom ki kweyo me dog nam , jo mogo manok ki i kingi ma gudong aye gibibwot ;
pien rwot bingolo kop i wi lobo bicobo bene woko oyotoyot . ”
dok tye kit macalo yam icaya oloko ni , “ kono nene rwot me mony pe oweko botwa likwayo mogo , kono wabedo calo codom , kono dong wadoko calo gomora . ”
wan doki wabiwaco gin ango ? wabiwaco ni lurok ma yam pe guyelle pi doko jo ma kitgi atir dong gikwanogi ni kitgi atir , ento kitgi ma atir meno gunongo pi niye .
ento jo icrael ma yam guyelle pi cobo cik ni wek gibed jo ma kitgi atir , cobo cik oloyogi .
pingo ? pien pe gubedo ka yenyone i yo me niye , ento gubedo ka yenyone calo gin ma ocung i kom tic . guyokke ki got ma yoko dano-ni ,
kit macalo gicoyo ni , “ nen , dong aketo got ma yoko dano i cion , ariya ma miyo dano poto ; lewic pe bimako ngat ma oye en . ”
utmegina , gin ma amito ki cwinya ducu ma alego lubanga pire , en aye ni myero jo icrael gularre .
an abedo cadengi kun angeyo ni gumoko matek i kom lubanga , ento kadi bed gumoko , ci pe gucungo i ngec kikome .
onongo pe gingeyo kit ma lubanga kwano kwede dano ni kite atir , ento gubedo ka yenyo ni gitwero nongo kit ma atir pigi kengi , pe gumine kengi i kit ma atir ma lubanga miyo .
pien cik dong ogik woko i kricito , wek omi jo ma ye en gikwangi ni kitgi atir .
moses yam owaco ni dano ma tiyo tic ma atir ma cik mito , bikwo pire .
ento kit ma atir ma ginongo pi niye loko kit man ni , “ pe ilok kekeni ni , ‘ anga ma biito malo i polo ? ’ ( ni , me kelo kricito piny ) ,
nyo ni , ‘ anga ma bidonyo i bur ma tere pe gik ? ’ ” ( ni , me kelo kricito woko ki i kin jo muto ) .
ento waco gin ango ? waco ni , “ lok man dong tye cok kwedi , tye i dogi ki i cwinyi bene , ” ma en aye lok i kom niye ma watito pire-ni .
pien ka ituco ki dogi ni , “ kricito aye rwot , ” ma kun iye bene ki i cwinyi ni lubanga yam ocere woko ki i kin jo muto , ci ibilarre .
pien dano ye ki cwinye , en aye miyo gikwane ni kite atir , ka dok tuco ki doge , ka dong miyo lubanga lare .
pien coc ma yam gicoyo i ginacoya wacci , “ lewic pe bimako ngat ma ye en . ”
apokapoka mo pe i kin lujudaya ki jo grik ; gin ducu rwotgi acel , en bene poko lonyone bot jo ducu ma kok bote .
yam gicoyo ni , “ jo ducu ma gilwongo nying rwot gibilarogi . ”
ento dano gibikok bote ningning , ma peya guye en ? gitwero ye en kono ningning ka pe guwinyo lok ma gitito i kome ? gitwero winyo lok i kome ningning ka ngat mo pe ma tito lokke botgi ?
dano gitwero tito lok ningning ka pe giorogi ? kit macalo yam gicoyo ni , “ neno tyengi ber rom mene jo ma kelo lok me kwena maber ! ”
ento pe gin ducu yam guye lok me kwena maber ; pien icaya yam oloko ni , “ rwot , anga ma yam oye lok ma wan watito ? ”
adada , niye bino pi winyo lok ma gitito , lok ma giwinyo a i lok ma gitito i kom kricito .
ento kong amito apeny ni , “ onongo yam pe guwinyo ? ” guwinyo , kit macalo yam gicoyo i jabuli ni , “ dwangi winnye teretere i wi lobo ducu , ki lok ma giloko oo wa i agikki piny . ”
dok apenyo ni , “ jo icrael mono yam pe guniang ? ” moses aye ma okwongo waco ni , “ abimiyo nyeko makowu i kom jo ma pe gin rok kikome , abimiyo kiniga makowu i kom rok maming . ”
icaya doki cwinye obedo tek me waco ni , “ jo ma yam pe giyenya dong gunonga , dong bene atyeko nyutte woko ka maleng bot jo ma onongo pe gipenyo pira . ”
ento i kom jo icrael owaco ni , “ yam abedo ka ryeyo cinga dyeceng jwi bot jo ma pe giwinyo doga , jo ma ngipyem kweda . ”
apenyo ni , “ lubanga mono dong okwero jone woko ? ” pe kumeno gire . an kikoma bene an laicrael , lakwar abraim , ma i kaka pa benjamin .
lubanga pe okwero jone ma yam en ongeyogi con . pe wungeyo gin ma yam gicoyo i ginacoya ma oloko lok i kom elia , kit ma en obako kwede doge bot lubanga i kom jo icrael ni ,
“ rwot , dong guneko lunebini woko , gumuko keno tyerri-gu woko ducu , an kena aye dong adong , dok bene gimito neka woko . ”
ento lubanga yam odokke iye gin ango ? odok iye ni , “ pud aweko jo alip abiro gudong bota , ma peya gurumo conggi i nyim baal . ”
i kit yo acel-lu tye jo mogo i kare man ma gudong , ma lubanga oyerogi pi kicane .
ci ka giyerogi pi kica , man nongo dong pe ocung i kom tic ma gin gutiyo ; ka nene ocung i kom tic ma dano otiyo , kono kica dong pe gilwongo ni kica .
gin ango doki ? jo icrael pe gunongo gin ma gubedo ka yenyone . jo ma giyerogi keken aye gunongo , ento jo mukene onongo cwinygi odoko nwang ,
kit macalo yam gicoyo ni , “ lubanga dong omiyo botgi cwiny me dingo , omiyo wanggi pe neno , itgi bene pe winyo lok , kadi wa onyoo . ”
daudi bene owaco ni , “ wek karamagi ma gicamo-ni otyekgi woko macalo owic ma makogi ; wek obed gin ma miyo gipoto i bur pi culo wang balgi .
mi wanggi ocor woko , wek pe gunen piny ; mi pyergi ogom woko matwal . ”
dok apenyo ni , “ jo icrael yam guyokke gumito poto woko piny ? ” pe kumeno ! pi balgi omiyo larre bene dong obino bot lurok , wek omi nyeko omak jo icrael .
ka balgi dong okelo lonyo bot lobo , dok bene ka potogi okelo lonyo bot lurok , berre dong bibedo rom mene ka gin ducu gudwogo woko liweng ?
kombeddi atye ka lok kwedwu , wun lurok . dong kit macalo an lakwena kwede bot lurok-ki , adworo ticca ,
wek gwok nyo ami nyeko omak jo me rokka , ka wek alar jo mogo ki i kingi .
pi bologi woko omiyo lubanga odwoko lobo ducu bote ; ka dong ogamogi , ci bikelo ango ? pe bibedo calo kwo ma oa ki i kin jo muto ?
ka ginywango moko manok ma gityero calo gin me wi mwaka , moko ducu nongo dong leng ; ka ce lwit yat leng , ci jange ducu bene gibedo leng kit meno .
ento ka ce jange mogo gituro woko ki i kom yat jeituni maberrre , ka dong gijako jang yat jeituni mo me tim , ci gicomo ka-kagi wek omok i tyen yat maber ca , ka dong cako nywako ywayo pige ma miyu ma a ki i lwite . jang yat ma gijako ki i tim ca en aye in ;
ento pe myero iwakke i kom jange mukene ca . kadi bed iwakke , pe in aye ma itingo lwite , ento lwite aye ma otingi .
ibiwaco ni , “ yam gituro jange mogo ni wek gicoma i kom yat . ”
adada , yam giturogi woko pien gin pe guye lubanga , in pud icung pien niyeni tye . pe myero ibed ki tam me wakke , ento bed ki lworo .
ka lubanga yam pe oweko jang yat kikome , ci dong pe biweki .
kong inen kica pa lubanga ki gerone . en ger i kom jo ma gupoto , ento nyuto kicane boti , ka imedde kun icung i kicane . ka pe , gibitongi woko bene .
dok gin lujudaya bene ka guweko bedo labongo niye , ci gibidwokogi i kom yat ; pien lubanga tye ki twero me dwokogi iye .
pien in larok irom ki jang yat jeituni me tim ma gitongo woko , gicomo i kom jeituni maberre , ma yam onongo pe olot i kom yat jeituni ma gipito apita . pe bedo yot twatwal bot lubanga me dwoko jang yat mukene ca i kom yat kikome ma yam giturogi ki iye-ni ?
utmegina , tye mung mo ma amito wunge , wek omi pe wutam kekenwu ni wuryek ; man en aye ni , jo icrael cwinygi odoko nwang pi kare mo manok , nio ka wel lurok biromo .
lacen dong lubanga bilaro jo icrael ducu , kit macalo yam gicoyo ni , “ lalar bibino kun a ki i cion , en bikwanyo kit me lworo lubanga woko ki bot yakobo ” ;
“ man aye gicikke ma abiketo kwedgi i kare ma abikwanyo balgi woko . ”
dong pi lok ma dok i kom lok me kwena maber , gin gudoko lukwor pa lubanga piwu , ento pi lok ma kemo yer , lubanga marogi pi kwarogi .
mot me kica pa lubanga , ki lwongone , pe twero lokke .
yam pe wuwinyo dog lubanga , ento kombeddi dong en otimo kica botwu , ma onongo dong gin gukwero bedo ki winy woko i kome .
i kit acel-lu kombeddi dong gukwero winyo doge i kare ma en otimo botwu kica , wek omi gin bene gitim kica botgi kit meno .
pien lubanga oketo dano ducu i mabuc me kwero winyo doge , wek etim kica bot jo ducu .
lonyo pa lubanga dwong ma okato kare ! ryekone kacel ki ngecce tut twatwal ! lok ma en ngolo tere pe tatte , niang i kite tek !
“ anga ma ngeyo tam pa rwot ? anga ma yam miye tam ? ”
“ anga mono ma yam kong omiye gin mo me mot , ka en bene odwoko cen bote ? ”
pien en aye yam oketo jami ducu , jami ducu yam obedo tye pire , dok bene obedo mere . deyo obed bote nakanaka . amen .
pi meno , utmegina , abako doga botwu pi kica pa lubanga , wumine kenwu macalo gitum makwo ma gityero bot lubanga , gin maleng ma yomo cwiny lubanga ; ma en aye woro me cwinywu .
pe wulub tam me lobo man , ento wuwek lubanga olok tamwu odok nyen , wek omi wuniang i gin ma lubanga mito , gin maber , ma yomo cwinye , ma roc mo pe iye .
pi mot me kica ma gimiyo bota atito botwu ducu ni , dano acel acel myero pe opar pi ditte mukato kare , ento wubed ki par ma tye atir , kun ngat acel acel lubo kit pok me niye ma lubanga dong opimo omiye .
watye ki dul komwa mapol i kom acel , dul kom magi bene pe gitiyo kit tic acel keken ;
kit meno , wan bene kadi bed wapol , wan kom acel i kricito , ma dano acel acel bedo calo dul kom lawote .
watye ki mot mapatpat ma lubo gum ma lubanga omiyo botwa ; myero wati kwedgi . ka ce gimiyo botwa mot me tito lok pa lubanga , myero watit kit macalo niyewa tye kwede .
ka ce omiyowa mot me tic pi dano , myero wati tic botgi . ngat ma lapwony myero opwony dano ;
ngat ma cuko cwiny dano myero ocuk cwinygi ; ngat ma poko jamine , myero opok ki cwinye ducu ; ngat ma latel myero otel dano ki mitkom , ngat ma konyo lucan , myero okonygi ki yomcwiny .
wuwek mar ma wutye kwede obed mar me ada . wukwer gin marac , wumok matek i kom gin maber .
wumarre kekenwu ki cwinywu ducu macalo omego , kun dano acel acel miyo deyo bot lawote .
komwu obed mit , labongo wackom , wubed lyet wa i cwinywu , kun wutiyo bot rwot macalo luticce .
cwinywu obed yom pi gin ma wugeno ; wudi cwinywu i can , kun wumine kenwu i lego lubanga ki cwinywu ducu .
wupok jamiwu bot jo pa lubanga ma gitye ki peko ; wuket cwinywu bene ka gwoko welo .
wuleg gum i kom jo ma giunowu ; wulam gum botgi , ento pe wucengi acena .
wubed ki yomcwiny kacel ki jo ma tye ki yomcwiny , wukok bene kacel ki jo ma kok .
wubed ki niang ma atir i kinwu kekenwu ; pe wuwakke , ento wuribbe ki dano ata ducu . pe wukette kekenwu ni wuryek .
pe wucul wang gin marac ki gin marac i kom dano mo , ento wutam pi gin ducu ma dano ducu pwoyo ni ber .
ka ce twerre ki tung botwu , myero wubed ki kuc ki dano ducu .
luwota ma amaro , pe wucul kwor , ento wuwek kare ki kiniga pa lubanga , pien yam gicoyo ni , “ an aye ma abiculo kwor , abiculo wange lacen , man rwot ma owaco . ”
yam gicoyo bene ni , “ ka ce kec neko lakworri , miye kwon ocam ; dok ka orwo pii neke , miye pii omati ; pien ka itimo kumeno , ibibako miri mac i wiye . ”
pe wuwek gin marac olowu , ento wun aye myero wulo gin marac ki timo gin maber .
dano acel acel myero owiny luloc ma giloye ; pien pe tye kit twero mo ma pe oa ki bot lubanga ; luloc ma gitye-ni lubanga aye oketogi .
pi meno ngat ma pyem ki luloc nongo pyem ki ngat ma lubanga oyero ; gibingolo kop i kom jo ma pyem kwedgi .
pien jo ma tiyo gin maber pe gibedo ki lworo mo i kom luloc , ento jo ma tiyo gin marac aye gibedo ki lworo . imito ni pe ibed ki lworo i kom dano ma tye ka loc ? ti gin maber , ci en bipwoyi ;
pien en latic pa lubanga ma tiyo ticce pi konyi . ento ka itimo gin marac , ci myero ibed ki lworo i kome , pien twero me neko dano dong gimiye woko . en latic pa lubanga ma kelo kiniga pa lubanga i kom jo ma timo gin marac .
en mumiyo myero wuwiny luloc , pe pi lworo kiniga pa lubanga keken , ento me miyo wek wubed bene ma iwu leng .
man bene aye tyen lok mumiyo wuculo mucoro , pien luloc gin lutic pa lubanga ma gitiyo tic meno kikome .
wucul gin ma myero bot ngat acel acel , wucul mucoro bot wegi mucoro , ki ajog bot wegi ajog , wulwor jo ma myero me alwora , wuwor jo ma myero me awora .
pe wubed ki banya pa ngat mo i komwu . ento wubed ki banya me marre kekenwu ; pien jo ma maro luwotgi nongo dong gucobo cik .
pien cik mogo ma waco ni , “ pe itim abor , pe ineki , pe ikwal , cwinyi pe opukke i kom jami pa ngat mukene , ” ki kwa cik mogo mukene-gu gucokke kacel ki lok man ni , “ mar lawoti macalo imarre keni . ”
ngat ma maro dano , pe timo gin marac bot dano lawote ; pi meno mar aye ma cobo cik .
wuti man kun wungeyo kare ma wutye iye , ni , kare dong oromo myero wuco woko ki i wang nino . pien larrewa dong onyiko cok twatwal , kato ma i kare ma yam wakwongo ye iye rwot-ti .
dyewor dong cok tum , piny dong mito ru . dong wabolu tic me piny macol woko , waruku jami lweny me dyeceng .
myero walubu kit ma myero me dyeceng , labongo maro tuko marac me yomcwiny marac , ki mero , labongo timo abor ki tim mogo me tarwang , labongo daa ki nyeko .
wuruk rwot yecu kricito calo wuruko bongowu , dok bene pe wutam pi kwowu me kit pa dano ma ginywalowu kwede pi cobo mitte .
wujol dano ma niyene goro , ento pe wupyem kwede i kom tam mogo ma en tamo .
dano mo twero bedo ki niye me camo gin mo keken , ento ngat ma niyene goro camo pot dek keken .
dano ma camo gin ducu myero pe oca ngat ma pe camo , ki dano ma pe camo gin ducu pe myero ongol kop i kom ngat ma camo gin ducu ; pien lubanga dong otyeko jole .
in anga mono ma ingolo kop i kom latic pa ngat mukene-ni ? meno lok pa ngat ma loye me ngolo kop i kome , ka cungo nyo ka poto . ento en bicung gire , pien rwot tye ki twero ma miyo en cung .
dano acel paro ni nino acel dit kato nino mukene , kun nongo dano mukene paro ni nino ducu rom . dano acel acel myero omok tamme pire kene .
dano ma paro pi nino mo , paro pi rwot , ki ngat ma camo bene camo pi rwot , pien pwoyo lubanga ; dano ma kwero cam bene kwero pi rwot , pwoyo lubanga bene .
pien dano mo pe ki i kinwa ma kwo pire kene , dok bene dano mo pe ma to pire kene .
ka wakwo , wakwo pi rwot ; ka wato bene , wato pi rwot . mumiyo kadi wakwo , nyo wato , wan jo pa rwot .
pien kricito yam oto ka doki obedo kwo wek ebed rwot pa jo muto ki jo makwo .
pingo ingolo kop i kom omeru ? nyo in , pingo icayo omeru ? wan ducu wabicung i nyim komker me ngolo kop pa lubanga .
pien yam gicoyo ni , “ macalo atye kwo-ni man rwot ma owaco , jo ducu gibirumo conggi i nyima , ki dano ducu gibipako lubanga . ”
kit meno , ngat acel acel i kinwa bidok i lok ma i kome pire kene bot lubanga .
myero dong wagiku ngolo kop woko i kom luwotwa ; ento gin ma myero wamoki en aye pe me tiyo gin mo ma bimiyo ominwa yokke nyo poto i bal .
angeyo dok aniang maber i rwot yecu ni , pe tye gin mo ma obedo me kwer pire kene ; ento bedo me kwer bot ngat ma tamo ni obedo me kwer .
ka ce imiyo omeru bedo ki cwercwiny pi gin ma in icamo , nongo dong pe itye ka lubo yo me mar . pe iwek gin ma in icamo obal kwo pa dano ma kricito oto pire .
pe wuwek dano gulok i kom gin maber ki tung botwu ni obedo gin marac .
pien ker pa lubanga pe te lokke cam ki mat , ento kit ma atir , kuc , ki yomcwiny ma cwiny maleng miyo .
dano ma tiyo tic pa kricito kit meno aye yomo cwiny lubanga , dok bene dano gipwoye .
myero dong watamu pi gin ma kelo kuc ki gin ma dongo niyewa i kinwa kekenwa .
pe wubal tic pa lubanga pi lok me cam mamwa-ni . jami ducu leng , ento bedo rac ka dano mo camo gin ma miyo lawote poto i bal .
bedo ber mada ka pe icamo ringo , nyo kadi ki mato kongo , nyo tiyo gin mo ma bimiyo omeru poto .
dong niye ma itye kwede myero ibed kwede i kin in ki lubanga keken . tye ki gum dano ma pe ki tyen lok ma ngolo kop loye kekene i gin ma en pwoyo .
ento dano ma kalo akala i cwinye kop loye ka ce ocamo , pien gin ma en timo-ni nongo pe oa i niye , pien gin ducu ma pe oa i niye meno bal .
wan jo ma watek myero wakonyu jo magoro i gin ma loyogi , ento pe watamu pi yomo cwinywa kekenwa .
ngat acel acel i kinwa myero oyom cwiny dano lawote , me konye , wek odong i niyene .
pien kricito yam pe oyomo cwinye kekene , ento obedo kit macalo yam gicoyo ni , “ yet pa jo ma giyeti kwede dong opoto i koma . ”
gin ducu ma yam gicoyo i kare macon ca onongo gicoyo me pwonyowa , wek wacir can , dok bene owek wabed ki gen pi lok me cuko cwiny ma wakwano i ginacoya .
wucir can ki cuko cwiny ma a ki bot lubanga ; myero en omi wubed ki niang maber i kinwu kekenwu , kun wulubo kit pa kricito yecu ,
wek wuribbe ka pako lubanga won rwotwa yecu kricito ki dwan acel .
wujolle kekenwu , kit macalo kricito yam dong ojolowu kwede , pi deyo pa lubanga .
atittiwu ni , kricito yam olokke odoko latic ma okonyo lujudaya , pi nyuto ni lubanga loko lok ada , kun bene cobo gin ma yam lubanga ocikke iye bot kwarowa macon ,
dok pi miyo lurok gubed ka pako lubanga pi kicane , kit macalo yam gicoyo ni , “ pi meno abikori i kin lurok , dok abiwero wer me pako nyingi . ”
dok yam bene owaco ni , “ wun lurok , wubed ki yomcwiny kacel ki jone ” ;
dok ni , “ wupak rwot , wun lurok ducu , wek lwak me rok ducu gupake . ”
icaya bene yam owaco ni , “ lakwar yece bibino , en bibino ka loyo lurok ; lurok bene gibigeno en . ”
lubanga ma miyo dano ducu bedo ki gen myero omi yomcwiny ducu ki kuc opong i iwu pi niyewu i kome , wek genwu obed ka medde ameda pi tek pa cwiny maleng .
angeyo atir ni wun jo mabeco twatwal , wutye ki ngec muromo , dok bene wutwero pwonnye giwu kekenwu .
ento dong atyeko coyo botwu lok mogo ki tekcwiny madit , kombeddi amito apo wiwu iye . atimo meno pi mot ma lubanga omiya ,
me bedo latic pa kricito yecu bot lurok . atye ka tic macalo ajwaka pa lubanga kun bene atito lok me kwena maber ma oa ki bot lubanga , wek omi lurok gubed calo gitum ma gityero ma lubanga pwoyo , ma cwiny maleng dong olonyo woko odoko maleng .
atye ki tyen lok ma miyo awakke i kricito yecu pi ticca ma atye ka tiyone pi lubanga .
pe abiette ka loko lok mo mukene , ento kono pi gin ma kricito otiyo pi kelo lurok i te locce keken , kun tiyo kacel kweda i lok ki i tic ,
pi teko ma onen i kom lanyut mogo ki tango mogo , pi tek pa cwiny maleng . meno omiyo dong atyeko tito lok me kwena maber i kom kricito atika , cakke ki i jerucalem , wok kwede wa i illiriko ;
pien onongo aketo cwinya me tito lok me kwena maber ka ma yam dano peya guwinyo nying kricito , wek omi pe aket gedo i wi guti ma yam dong ngat mukene ocako gero iye mere ,
ento wek obed kit macalo gicoyo ni , “ jo ma yam peya gitito botgi lok i kome dong gibinene , jo ma yam peya guwinyo pire gibiniang i kome . ”
man aye gin ma obedo ka genga tyen mapol me bino botwu .
ento kombeddi dong pe atye ki ka tic mo kany , dok bene onongo dong abedo ka mito pi mwaka mapol ni abin botwu .
ageno ni abinenowu ka awok ki kunnu ma nongo akato acito i cipein , ageno bene ni wubikonya i wotta me cito kunnu lacen , ma nongo kong ari botwu pi kare manoknok .
ento kombeddi pud kong acito i jerucalem pi tero jami me kony bot jo pa lubanga .
pien jo pa lubanga ma gitye i makedonia ki akaya dong gumoko tamgi me jogo lim me konyo jo pa lubanga ma gitye i jerucalem ma can omakogi .
gumoko tamgi kit meno , ento gitye bene ki banya bot jo jerucalem , pien ka lurok ginywako gamo mot me cwiny kacel ki lujudaya , myero gin bene gukony lujudaya ki jami ma mitte me gwoko kom .
ka dong meno otum , ma nongo dong atyeko miyo botgi gin ma gijogo pigi , ci abiwok ki botwu ka dong akato acito i cipein .
angeyo ni ka ao botwu nongo abino ki gum madit ma oa ki bot kricito .
abako doga botwu utmegina , pi rwotwa yecu kricito ki pi mar pa cwiny maleng , wuket tek wuribbe kacel i legawu pira bot lubanga ,
wek abwot woko ki bot jo ma pe guye kricito ma gitye i judaya , dok bene wek omi jo pa lubanga ma gitye i jerucalem gupwo tic ma acito ka tiyone kunnu .
pi meno ka lubanga oye wek abin botwu ki yomcwiny madwong , ci kong aywe bene kacel kwedwu .
lubanga won kuc obed kwedwu ducu . amen .
anyuto botwu laminwa foibe , ma en latic pa lwak jo ma guye kricito ma tye i kenkeria .
wujole i rwot kit macalo jo pa lubanga myero gujol kwede dano , dok bene myero wukonye i gin ducu ma en bimito ki botwu ; pien yam okonyo jo mapol , okonya bene .
wumot pricika ki akwila , ma gitiyo kacel kweda i kricito yecu .
gin yam gudyero kwogi pi laro kwona ; pe an kena aye ma apwoyogi , ento kadi wa lurok ducu ma guye kricito bene gipwoyogi .
wumot bene jo muye kricito ma gicokke i otgi . wumot larema epaenato ; en aye obedo ngat mukwongo ye kricito i acia .
wumot maliam ma yam otiyo tic matek i kinwu-ni .
wumot anduroniko ki yunia , ma gin wadina ma yam gitweyogi kacel kweda i mabuc . gin jo ma gingene mada i kin lukwena , gin bene aye ma gukwongo bedo i kricito kweda .
wumot ampuliato , ma en larema ma amaro i rwot .
wumot urbano latic wadwa i rwot , ki citakic larema ma amaro .
wumot apelle , ma en dano ma genne i kricito . wumot jo me ot pa aricitobulo .
wumot kerodion ma en watta , ki jo me ot pa narocico ma gitye i rwot ,
ma gin aye terapaina ki terpoca , ki larema perici bene ma otiyo tic matek i rwot .
wumot rupo , dano ma ngene i rwot , gin ki minne ma alwongo ni maa bene .
wumot bene acinkerito , pelegon , keremec , patroba , keremac ki utmego ma gitye kacel kwedgi .
wumot bene pilologo ki julia , nerea gin ki laminne , ki olimpa , ki jo pa lubanga ducu ma gitye kacel kwedgi .
wumotte kekenwu ki mot maleng me mar . lwak jo ma guye kricito i kabedo mapatpat ducu gumotowu .
abako doga botwu , utmegina , wunen jo ma gikelo apokapoka i lok ma miyo dano poto i bal , ma pe rwatte ki pwony ma yam gipwonyowu kwede . pe wuribbe ki jo macalo meno .
jo macalo meno pe gin lutic pa rwotwa kricito ; rwotgi ma gimaro aye igi . gibwolo tam pa dano ma gipe ki tam marac , ma kun nongo giloko lok maber ma winyone mit adada .
kit winy ma wubedo kwede bot lubanga dong owinnye bot jo ducu , meno aye gin mumiyo wuyomo cwinya . dong amito wubed luryeko i gin maber , ento myero wubed maleng labongo bal ;
ci lubanga won kuc binyoto catan woko oyotoyot piny i te tyenwu . kica pa rwotwa yecu kricito obed kwedwu .
temceo ma tiyo kacel kweda i rwot omotowu ; ki lukio , ki jacon , ki cocipater , ma gin giwadina .
an tertio aye ma acoyo waraga man amotowu i rwot .
gayo ma en ngat ma abuto i ode bene omotowu , en aye ma gwoko lwak ducu muye kricito . eracto ma en lakan-lim me gang man , ki ominwa kwarto bene gumotowu . [
kica pa rwotwa yecu kricito obed kwedwu wun ducu . amen . ]
myero wami deyo bot lubanga ma twero miyo wucung matek , macalo apwonyo kwede i lok me kwena maber ma abedo ka titone-ni , ki lok ma gitito i kom yecu kricito . mung man yam lubanga okano oling woko litik pi lwak mwaka mapol , ka lacen dong oyabo ka maleng .
kombeddi dong ginyuto woko ka maleng i lok ma lunebi yam gucoyo ma omiyo lurok ducu gungeyo kit macalo lubanga ma pe to yam ociko , wek omi gulub niye .
deyo obed bot lubanga nakanaka , ma en keken aye won ryeko , pi yecu kricito . amen .
waraga man oa ki bot paulo , ma pi mit pa lubanga yam lubanga olwonge me bedo lakwena pa kricito yecu , ki dok ki bot ominwa coctene .
bot jo muye lubanga ma gitye i korint , ma gin jo ma gilonyo gudoko maleng i kricito yecu , ma lubanga olwongogi me bedo jone kikome , kacel ki jo ducu ma gitye i kabedo ducu , ma gilwongo nying rwotwa yecu kricito , rwotgi ki mewa bene :
lubanga wonwa ki rwotwa yecu kricito omiwu kica ki kuc .
nino ducu amiyo pwoc bot lubangana pi kicane ma en omiyowu i kricito yecu ,
pien pi bedowu i kricito omiyo dong wudoko lulonyo i yo ducu . wutye bene dong ki ngec ducu , dok wutwero dong lok maber ,
pien lok ma wabedo ka titone i kom yecu kricito odonyo matek i iwu .
omiyo mot mo me cwiny pe orem botwu , ma kun pud wutye ka kuro kare me nyuto rwotwa yecu kricito .
en bigwokowu miyo wucung matek nio wa i agikki , nongo pe wutye ki gin mo ma myero gidotwu iye i nino pa rwotwa yecu kricito .
lubanga ma olwongowu me ribbe kacel ki wode yecu kricito rwotwa , en ngat ma genne .
abako doga botwu , utmegina , pi nying rwotwa yecu kricito , ni wun ducu myero wulok lok acel , apokapoka mo pe myero obed tye i kinwu , ento myero wuribbe i cwiny ki tam acel .
pien jo mogo ma gua ki bot koloe gutitta lok i komwu , ni meno daa tye i kinwu , utmegina .
gin ma awaco en aye ni , dano acel acel i kinwu tyeka waco ni , “ an dano pa paulo , ” nyo ni “ an dano pa kepa , ” “ an dano pa apolo , ” “ an dano pa kricito . ”
kricito mono iye opokke ? yam kono giguro paulo i kom yatariya piwa ? onongo yam gibatijawu i nying paulo ?
apwoyo lubanga mada pien an gira yam pe abatija dano mo i kinwu , kono abatija kricipo ki gayo keken ,
wek ngat mo pe owac ni gibatija en i nyinga .
abatija bene jo ma i ot pa citepana ; pe dong atwero po ka onongo dok abatija ngat mukene .
kricito pe ocwala ka batija dano , ento ka tito lok me kwena maber ma pe atito ki ryeko mo me lok , wek pe omi to pa kricito i kom yatariya obed gin ma konnye pe .
lok i kom yatariya ki tung bot jo ma tye ka rwenyo woko , nen calo gin me mingo , ento ki tung botwa , wan jo ma lubanga tye ka larowa , obedo tek pa lubanga .
pien yam gicoyo ni , “ abityeko ryeko pa jo maryek , abibalo niang pa jo ma ngeyo piny woko . ”
jo maryek tye kwene ? lupwony-cik kono tye kwene ? lupyem me lobo man tye kwene ? lubanga pe oloko ryeko me lobo man odoko me mingo ?
pi ryeko pa lubanga omiyo jo me lobo pe gungeye pi ryekogi , ento lubanga pi twerone olaro jo muye en pi lok me mingo ma watito .
lujudaya gimito neno lanyut mogo , ki jo grik giyenyo megi ryeko ;
ento wan giwa watito pi kricito ma yam giguro i kom yatariya , ma lokke ki tung bot lujudaya obedo lok atata , ki bot lurok nen lok me mingo .
ento bot jo ma gilwongogi , lujudaya ki jo grik , kricito obedo tek ki ryeko pa lubanga .
pien mingo pa lubanga kato ryeko pa dano woko ki ryeko , goro pa lubanga bene tek kato teko ma dano tye kwede woko .
utmegina , kong wutam pi lwongo ma lubanga olwongowu kwede . jo mapol i kinwu onongo pe giryek i kit me lobo , jo mapol i kinwu onongo pe gitye ki twero , dok jo mapol i kinwu onongo pe gubedo wegi deyo .
ento lubanga oyero gin maming me lobo , wek oket lewic i kom luryeko ; lubanga oyero gin ma goro i lobo-ni wek oket lewic i kom gin jo matek ;
lubanga oyero gin mogo me lobo ma gicayogi , ma rwomgi piny , kadi jami mogo ma pe gitye , wek omi gin ma tye odok gin ata ,
wek dano mo pe owakke i nyim lubanga .
lubanga aye mumiyo wubedo i kricito yecu , ma lubanga omiyo odoko ryekowa . pi kricito bene omiyo lubanga okwanowa ni kitwa atir , olonyowa wadoko jo maleng , okokowa bene ki i opii me bal .
dong kit macalo yam gicoyo , “ ngat ma nyatte myero onyatte pi rwot . ”
utmegina , yam pe abino botwu ki lok mo nyo ki ryeko mo mamalo i kare ma atuco botwu lok me mung me yub pa lubanga .
onongo amoko tamma pe me ngeyo gin mo i kinwu , kono yecu kricito keken , kit ma gigure kwede i kom yatariya .
yam abedo kwedwu ma agoro , abedo ki lworo madwong , koma bene omyel matek .
lokka ki gin ma atito yam pe obedo lok mo me ryeko me ywayo tamwu , ento onyuto tek pa cwiny maleng ,
wek niyewu pe ocung i kom ryeko pa dano , ento i kom tek pa lubanga .
watito ryeko bot jo muteggi , ento ryeko man pe ryeko me lobo-ni , nyo ryeko pa luloc me kare man , ma twerogi rwenyo woko-ni .
ento wan watito ryeko pa lubanga ma en mung ma gikano , ryeko ma yam lubanga oyubo wa con me kelo deyo botwa .
pe tye laloc mo me lobo man ma oniang iye ; ka nene guniang , kono pe guguro rwot , won deyo , i kom yatariya .
ento macalo yam gicoyo , “ gin mogo ma dano pe guneno ki wanggi , dok bene pe guwinyo ki itgi , gin mogo ma pe donyo i tam pa dano , gin magi en aye gin ma lubanga oyubo pi jo ma mare , ”
dok gin ma lubanga omiyo cwiny maleng onyutogi botwa . pien cwiny maleng ngiyo jami ducu , kadi wa tam ma lubanga okano i iye ka matut .
anga ma ngeyo tam ma tye i i dano mukene ? pe cwiny dano-nu ma tye i iye keken aye ngeyo ? kit meno bene , pe tye ngat mo ma ngeyo tam pa lubanga , kono cwiny pa lubanga keken .
yam pe gimiyowa cwiny me lobo man , ento gimiyowa cwiny ma oa ki bot lubanga , wek omi waniang i kom kit mot ducu ma lubanga miyowa pi kicane .
meno aye lok ma watito ; pe waloko lok ma gipwonyo ki ryeko pa dano , ento watito lok ma cwiny maleng opwonyowa kwede , kun wanyuto lok me cwiny bot jo ma tye ki cwiny pa lubanga .
ento dano ma pe ki cwiny pa lubanga pe twero gamo gin ma cwiny pa lubanga miyo , pien ki tung bote obedo gin me mingo , en pe twero niang iye , pien gin macalo meno cwiny maleng aye miyo dano ngeyo pimo .
dano ma tye ki cwiny pa lubanga ngeyo pimo jami ducu , ento ngat mo pe ma ngolo kop i kome .
yam gicoyo ni , “ anga ma ngeyo tam pa rwot ? anga ma yam miye tam ? ” ento wan watye ki tam pa kricito
ento wun utmegina , yam pe onongo atwero lok kwedwu calo jo ma tye ki cwiny pa lubanga , ento aloko kwedwu macalo jo ma pud tye ki kit ma ginywalogi kwede , macalo litino lukere i kricito .
yam apitowu ki cak , pien onongo peya wutwero camo cam matek ; kadi wa kombeddi bene pud pe wuromo camo cam matek ,
pien pud wutye ki kit ma ginywalowu kwede . ka pud wutye ki nyeko i kinwu , ma wuda kekenwu , meno pe nyuto ni pud wutye i kit ma ginywalowu kwede , kun pud wulubo kit pa dano ?
ka dano mo i kinwu waco ni , “ an dano pa paulo , ” ki ngat mukene bene waco ni , “ an dano pa apolo , ” meno nongo pe nyuto ni wun pud wubedo dano adana ?
apolo mono en anga ? paulo kono en anga ? wan aye lutic ma miyo wuye yecu . ngat acel acel tye ki tic ma rwot opoko bote .
yam acoyo kodi , apolo oonyo iye pii , ento lubanga omiyo odongo .
kadi bed kumeno , ngat mucoyo kodi nyo ngat ma oonyo iye pii , gin ducu pe gin mo , kono lubanga keken aye ma miyo jami dongo .
dano ma ocoyo kodi ki ngat muonyo pii iye , gin ducu girom , ngat acel acel binongo mucarane muporo tic ma en otiyo .
pien wan lutic kacel ki lubanga ; wun poto pa lubanga , dok bene wun gedo pa lubanga .
pi kica pa lubanga ma gimiya , omiyo aketo te guti me gedo macalo ladit me gedo ma ladiro ; ki dano mo mukene tye ka gero ot i wiye . ento dano acel acel myero ogwokke kit macalo etye kwede ka gedo .
pien pe tye te guti mo mukene ma gitwero ketone , kono maca ma dong tye-ni keken , en aye yecu kricito .
dong ka ngat mo ogedo i wi te guti mukwongo-nu ki jabu nyo ryal , nyo godi me wel-gu , nyo yat nyo lum , nyo reng kal ,
tic ma dano acel acel otiyo binen woko ka maleng . pien mac me nino maca binyuto tic pa dano acel acel , ci nyuto ka maleng kit macalo ticce tye kwede .
ka ce inen gedo pa dano-nu odong , en gedo ma ogero i kom te guti mukwongo-ni , dano meno bilimo bakacic me pwoc .
ento ka ce gedo pa dano mo owang woko , ci en pe binongo kabacic mo me pwoc , ento en kikome bibwot , macalo ngat ma kong owok ki i mac ka dong okatti ka maleng .
pe wungeyo ni wun aye wubedo ot pa lubanga me woro en , dok cwiny pa lubanga bedo i iwu ?
dong ka ngat mo obalo ot pa lubanga , lubanga bene biteke woko ; pien ot pa lubanga leng , wun kikomwu aye wu ot meno .
ngat mo pe obwolle kekene . ka ce dano mo i kinwu tamo ni eryek i lobo man , en kong myero olokke odok laming , ka wek dong odok maryek .
pien gin ma dano me lobo man gitamo ni obedo me ryeko , i nyim lubanga obedo gin me mingo . pien yam gicoyo ni , “ en mako jo maryek i ryekogi kengi , macalo i owic , ”
dok ni , “ rwot ngeyo ni tam pa luryeko mere gin ma konnye pe . ”
pi meno ngat mo pe myero owakke i kom dano , pien jami ducu obedo mewu ;
kadi ki paulo , nyo apolo , nyo kepa , nyo lobo man , nyo kwo , nyo to , nyo gin ma tye kombeddi , nyo gin ma bibedo tye i anyim . magi-gu ducu mewu ;
wun jo pa kricito , ki kricito pa lubanga .
myero ginenwa macalo lutic pa kricito , ki lugwok mung pa lubanga .
gin ma mitte ki bot lugwok jami , en aye ni myero gubed jo ma genne .
ki tung bota man lok matidi mo twatwal ka wungolo kop i koma , kadi lukiko mo pa dano bene . an kikoma bene pe angolo kop i koma kena .
pien angeyo ni cwinya leng , ento man pe twero miyo aloyo kop . rwot aye ma ngolo kop i koma .
pi meno , pe wungol kop mo ma peya kare oromo , ma pud peya rwot odwogo . en aye ma bimenyo gin ducu mukanne i piny macol , dok binyuto tam ma tye icwiny dano miyo nen woko ka maleng . i kare meno lubanga bipwoyo dano acel acel i kit ma myero .
utmegina , lok magi aloko odok i koma ki i kom apolo piwu , wek omi wun wapwonnye i komwa ki te lok man , ni , “ wubed kun wulubo gin ma yam gicoyo , ” wek dano mo i kinwu pe owakke , ma pako dano acel kun cayo kwede ngat mukene .
dong anga mono ma neno in macalo dano mapat ki jo mukene ? gin ango ma itye kwede ma pe gimii amiya ? ka gimii amiya , pingo iwakke kwede kumeno calo pe gimii amiya nono ?
dong wuyeng woko ! dong wudoko lulonyo bene ! dong bene wudoko luker , kadi bed wan pe luker ! atikane kono , onongo wamito ni wudok luker , wek wan bene wabed luker kacel kwedwu .
pien atamo ni , lubanga onyutowa wan lukwena calo jo mudong cen twatwal , macalo jo ma gingolo kop me to i wigi ; pien dong wadoko ginanena pi jo ma i wi lobo ducu , bot lumalaika ki bot dano .
dong wadoko luming pi kricito , ento wun wuryek i kricito . wan wagoro , ento wun wutek . giketo deyo i komwu , ento wan gicayowa acaya .
nio kombeddi kec tye ka nekowa , orwo pii oketowa woko , bongowa pe me aruka , gidongowa ki cing , ki pacowa-gu bene pe ;
wacanne kun watiyo tic matek ki cingwa . ka dano giyetowa , wan walamo gum i komgi ; ka giunowa , wan waciro acira ;
ka gibalo nyingwa , wan wanwerre giwa anwera ki mwolo . dong wadoko calo yugi me wi lobo ; wan dong cilo me jami ducu .
pe acoyo lok man ni wek lewic omakwu , ento me pwonyowu macalo litinona ma amaro .
kadi bed wutye ki lupwony alip ki alip ma gitelowu i yo pa kricito , pe wutye ki wego mapol . yam adoko wonwu i kricito pi lok me kwena maber .
pi meno alegowu , wulub kita .
man en gin mumiyo acwalo temceo botwu . temceo aye latinna ma amaro i rwot , dok genne . en bipoyo wiwu i yo ma atye ka lubone i kricito yecu , ma apwonyo ki jo ducu muye kricito i kabedo ducu .
jo mogo i kinwu gitye ka tamo ni an pe abibino botwu , omiyo gitye ka wakke .
ento ka rwot oye abio botwu oyot , ka wek abinene tek pa jo ma gitye ka wakke-ni , ento pe lok ma giloko aloka .
ker pa lubanga pe ocung i kom gin ma giloko aloka ento i kom tek .
wumito gin ango ? wumito abin botwu ki odoo , nyo abin ki mar ki cwiny me mwolo ?
atye ka winyo lok ni tim mo me kwele kwele tye i kinwu . tim me kwele ma kit meno gire pe nen wa i kin jo ma pe ngeyo lubanga , ni tye dano mo i kinwu ma omayo ci-wonne ci tye ka bedo kwede macalo dakone .
pud bene wuwakke pire ! cwinywu pe myero ocwer , wek giryem ngat ma otimo kit tim macalo meno woko ki i kinwu ?
an ki tung bota , kadi ape kunnu , cwinya tye botwu kunnu ; kit macalo atye kunnu-ni dong atyeko ngolo kop woko i kom dano meno ma dong otimo tim marac-ci .
myero wucokke kacel i nying rwotwa , ma nongo an bene atye kwedwu i cwiny ki tek pa rwotwa yecu ,
ka dong wumi dano macalo man bot catan wek onek kome woko , wek cwinye aye obilarre i nino pa rwot .
wakkewu-ni pe ber . pe wungeyo ni tobi matidi mo yenyo moko ducu ma girubo me tedo mugati ?
wukwany tobi macon woko , wek wubed mugati manyen . i adane , tobi pe i komwu , pien latin romowa me kato ( paska ) dong gityero woko , en aye kricito .
pe dong myero wakweru katowa ki tobi macon , en tobi me raccwiny ki tim mogo maraco , ento myero wakweru ki mugati ma tobi pe iye , ma en aye leng ic ki ada .
yam acoyo botwu i waragana ni meno , pe wuribbe ki jo ma gitimo tim kwele .
pe onongo aloko i kom dano me lobo-ni ma gitimo tim kwele , nyo luworo me jami , ki luyak , nyo jo ma woro cal jogi . pe kumeno ; ka kuman onongo myero wua woko ki i lobo .
i adane acoyo botwu ni pe wuribbe ki ngat mo ma gilwongo ni dano pa kricito , ka otimo tim kwele , nyo ka en obedo laworo me jami , nyo obedo dano ma woro cal jok , gwok nyo layet dano , lamero nyo layak ; pe wunywak cam kacel ki kodi dano-nu .
meno pe ticca me ngolo kop i kom jo ma pe guye yecu . lubanga aye ma bingolo kop i komgi . pe myero wun aye wungol kop i kom jo muye lubanga ma gitye i kinwu ?
ka dano mo i kinwu tye ki lok mo i kom lawote , pingo lewic pe make me pido ki dano-nu i nyim jo ma kitgi pe atir , ma ka pido kwede i nyim jo pa lubanga ?
pe wungeyo ni jo pa lubanga aye ma bingolo kop i kom dano me lobo ? ka wun kulu aye ma wubingolo kop i kom lobo , ci pe wuromo ngolo kop mogo matitinone piwu kenwu ?
pe wungeyo bene ni wan aye ma wabingolo kop i kom lumalaika ? ento kop ma mako kwo ma watye iye-ni kono ?
ka ce wutye ki lok mogo me kwo ma watye iye-ni , pingo wutero i nyim jo ma pigi pe tek bot jo muye kricito ?
awaco lok man wek lewic omakwu . pe tye ngat mo maryek i kinwu ma romo tyeko lok ma tye i kin omegine ?
ma ka timo kit meno , nen , dano moni dok pido ki ominne kadi wa i nyim jo ma pe guye kricito .
ka wupido pido i komwu kekenwu kit meno , nongo pe dong wupoto woko ? pingo pe ber botwu me ciro gin marac ? bedo ber ka kono wuweko dano gubuyowu .
ma ka timo kit meno , wun kikomwu aye dok wulokke wudok ka timo dano marac , dok bene wubuyo kadi wa utmegiwu .
pe wungeyo ni jo ma pe kitgi atir-ri , ker pa lubanga pe bibedo megi ? pe wuwek gibwolwu ; kadi lutim tim kwele , nyo jo ma woro cal jogi , ki lutim abor , nyo jo ma buto ki co wadgi ,
jo mogo i kinwu bene yam gubedo macalo jo meno . ento wun dong gityeko lonyowu me bedo jo maleng , gityeko kwanowu ni wun jo ma kitwu atir pi nying rwot yecu kricito ki piny cwiny pa lubangawa .
ngat mo biwacci , “ atwero timo jami ducu . ” ento meno pe nyuto ni jami ducu tye ki kony . “ atwero timo jami ducu , ” ento pe abiye ni gin mo oloka adok opiine .
wuwacci , “ cam tye pi ic , ki ic bene pi cam . ” ento gin aryo-nu ducu lubanga bityekogi woko . kom pe tye pi tim kwele , ento tye pi rwot , rwot bene tye pi kom .
lubanga yam ocero rwot woko ki i kin jo muto , en bicerowa woko bene pi twerone .
pe wungeyo ni komwu aye obedo dul kom kricito ? nen myero ka akwanyo dul kom kricito , aloko odoko dul kom malaya ? pe twerre !
pe wungeyo ni dano ma ribbe ki malaya doko kom acel kwede ? pien “ gin aryonu gibidoko kom acel , ” macalo yam gicoyo .
ento ngat ma ribbe ki rwot , doko cwiny acel kwede .
wubol tim kwele woko . bal mukene ducu ma dano timo tye woko , pe gudo kome ; ento ngat ma timo tim kwele balo kome kene .
pe wungeyo ni komwu aye ot pa cwiny maleng ma bedo i iwu , ma lubanga omiyo botwu ? wun pe wutye piwu kenwu ;
dong giwilowu awila ki wel . pi meno myero wumi komwu oket deyo i kom lubanga .
dong me dok i lok ma wucoyo waraga bota pire , bedo ber ka laco mo pe ogudo dako ,
ento pi gengo tim me abor , myero laco acel acel obed ki dakone , ki dako acel acel bene myero obed ki cware .
laco myero ocob miti pa dakone , ki dako bene myero ocob miti pa cware .
dako pe loyo kome kene , ento kono cware aye ma loyo ; kit meno laco bene pe loyo kome kene ento dakone bene ma loyo .
dano acel acel pe myero okwer pi kome bot lawote , kono gwok nyo pi kare manok mo keken ma wuyubo ayuba dok wuye kacel , wek wunong kare me bedo ka lego lubanga . ka lacen dok wuribbe kacel , wek catan pe obitwu , pi miti ma wutye kwede ma pe jukke .
awaco lok man kun aye ayeya keken , ento pe aketo macalo cik .
kono onongo twerre amito dano ducu gubed kit macalo atye kwede-ni ; ento dano acel acel tye ki kit motte mutiko en , ma lubanga omiye ; inongo ni dano mo-ni tye ki mot man , ki dano mukene tye ki mapatte .
bot jo ma pud peya gunyomo , ki bot mon ma coggi oto , awaco kit man ni , bedo ber ka kono gubedo macalo an .
ento ka pe giromo jukke kengi , myero gunyom , pien nyom ber kato ma laco nyo dako obedo ka ciro miti me kom .
bot jo ma dong gunyomme , acikogi ni dako pe okwer cware , ento man pe an aye ma aciko , rwot gire aye muciko .
ento ka ce dako mo dong oweko cware , myero obed kene , nyo odwog cen bot cware , pe oger laco mo mukene . dok laco bene pe myero oryem dakone .
bot jo mukene-gu , an kikoma aye ma atye ka lok , pe rwot gire , ni , ka ce lakricitayo mo tye ki dakone ma pe oye yecu , ka dako-nu oye me medde ki bedo kwede , laco pe myero oryeme woko .
ka dako mo bene tye ki cware ma pe oye yecu , ka ce cware oye me medde ki bedo kwede , pe myero okwere .
pien laco ma pe oye yecu doko leng pi dakone , ki dako ma pe oye yecu bene doko leng pi cware ma lakricitayo-ni . ka pe kumeno , kono litinowu pe gibedo leng , ento kit macalo tye gileng gigi .
ento ka ngat ma pe oye yecu mito pokke woko ki lawote , wek opokke . dong lok macalo meno lakricitayo ma laco nyo ma dako pe tye iye ki dic mo , pien lubanga olwongowa ni wabed ki kuc .
in dako , ingeyo ningning ka ibilaro cwari ? nyo in laco , ingeyo ningning ka ibilaro dakoni ?
myero dong dano acel acel olub kit kwo ma rwot omiye , en kwo ma yam en tye iye i kare ma lubanga olwonge . man en gin ma aciko ki jo ducu ma guye kricito .
tye dano mo ma onongo dong olirre i kare ma gilwonge ? en pe myero openy yo me dwoko kome macalo dano ma pe giliro . tye dano ma onongo dong pe gilire i kare ma gilwonge ? en pe myero openy yo me lirre .
pien bedo ma giliri ki bedo ma pe giliri pe konyo gin mo ; ento gwoko cik pa lubanga aye konyo .
dano acel acel myero obed ki kite macon ma onongo en tye kwede i kare ma gilwonge .
i kare ma gilwongi onongo ibedo opii ? pe ipar . ento ka inongo yo me a woko ki i opii , ci ti kwede .
ngat ma gilwongo me bedo i kricito ma onongo en opii , en aye dano ma rwot dong ogonyo woko ki i opii . kit meno bene , ngat ma onongo lone kene ka gilwonge , dong odoko opii pa kricito .
wun jo ma giwilo ki wel ; pe wudok opii pa dano mo .
utmegina , dano acel acel myero obed i nyim lubanga ki kite ma ceng gilwonge kwede ca .
lok ma dok i kom jo ma pud peya gunyomme , pe anongo cik mo ma oa ki bot rwot , ento amiyo tamma iye macalo dano ma lubanga dong otyeko timo kica bote , en mumiyo abedo ngat ma genne .
dong atamo ni , pi can ma odiyowa marac , bedo ber ka dano moni obedo kit macalo tye kwede .
itye ki dako ? pe item gonyo nyom woko . in dakoni pe ? pe imit nyom .
ento ka inyomo , nongo pe itimo bal mo . nyako bene ka ginyomo nongo pe otimo bal . ento jo ma nyomme gibinongo ayelayela me kwo me lobo man ; amito ni ka twerre kono akwanyo ayelayela meno woko ki i komwu .
utmegina , gin ma aloko en ene ni , kare dong odoko ding ; cakke kombeddi jo ma tye ki mon myero gubed calo jo ma pe ki mon ,
ki jo ma kumo myero gubed calo jo ma pe kumo , jo ma cwinygi yom calo jo ma pe cwinygi yom , jo ma wilo jami gubed calo jo ma pe tye ki gin mo ,
jo ma tiyo ki jami me lobo man calo jo ma pe gitye ka tic kwede , pien lobo kit ma tye kwede-ni bitum woko .
amito wubed labongo par mo . dano ma pud peya onyomo , cwinye paro lok pa rwot , kit ma myero eyom kwede cwiny rwot .
ento dano ma dong onyomo , paro mere lok me lobo kit ma ebiyomo kwede cwiny dakone ;
tamme pokke i dul aryo . dako ma pe ginyomo , nyo nyako , bene paro lok pa rwot , wek ebed maleng i kome ki i cwinye . ento dako ma ginyomo paro mere lok me lobo , kit ma myero eyom kwede cwiny cware .
awaco lok man pi konyowu , pe me gengowu agenga , ento wek omi gin ducu owot kakare , cwinywu bene obed i kom rwot , ma gin mo pe ywayo tamwu tero woko cen .
ka ngat mo tamo ni kit bedone ki nyako ma ecikke kwede pe tye atir , ka marre dit i kome , en dong myero otim kit macalo cwinye mito , ka tamo ni obed ki meno . bal mo pe iye , gitwero nyomme megi .
ento ka dano mo cwinye tek kun pe tye gin mo ma diye , ma dong bene nongo otyeko mine me weko nyako-nu ma pe ginyomme , nongo otimo ber ka ce twero loyo tamme .
kumeno ngat munyomo nyako ma ecikke kwede nongo otimo ber , ento ngat ma pe onyomo nyako ma en ocikke kwede nongo otimo ber makato .
cik gengo dako ka pud cware tye kwo , ento ka cware dong oto woko , ci en bedo ki kare me nyomme ki laco mo mukene ma cwinye mito , ma tye i kin jo pa rwot keken .
ci twero miyo dako-nu cwinye bedo yom makato ka ce en obedo kit meno ma pe dok onyomme ; meno tamma , atamo bene ni atye ki cwiny pa lubanga .
lok ma dok i kom cam ma gityero bot jogi . wangeyo ni , “ wan ducu watye ki ngec . ” kit ngec meno miyo dano giwakke awaka , ento mar medo tek bot dano .
dano ma tamo kekene ni engeyo gin mo , nongo pe ngeyo gin mo kit ma onongo myero enge kwede .
ento ka ngat mo maro lubanga , ci lubanga bene ngeye .
dong lok ma dok i kom cam ma gityero bot jogi ; wangeyo ni , “ jok pe gin mo i lobo , ” dok ni , “ lubanga mo mukene pe , kono en lubanga acel-li keken . ”
kadi bed tye gin mogo ma gilwongo ni lubanga i polo nyo i lobo , kit macalo tye lwak lubanga ki lwak rwodi mapol mapatpat-ti ,
ento ki tung botwa lubanga tye acel , en lubanga won , ma jami ducu a ki bote , ma wan wabedo tye pire ; dok bene tye rwot acel keken , yecu kricito , ma miyo jami ducu bedo tye , wan bene wabedo tye pire .
kadi bed kumeno , jo mapol pe gitye ki ngec macalo meno . jo mogo dong gungiyo woko i woro jogi nio wa ceng tin ; gicamo cam ma kun nongo pud gitamo ni , “ man adada gin ma gityero bot jok , ” miyo tam ma tye i igi ma nyuto botgi balgi balle woko .
cam pe bimiyo lubanga pwoyowa ; pe wabibedo marac ka pe wacamo cam , pe bene wabibedo maber ka wacamo .
ento wugwokke , wek twero ma wutye kwede pe odok gin mo ma miyo dano magoro poto i bal .
pien ka dano mo ma tam ma i iye ma nyutte balle pud goro oneno ni ma itye ki ngec ibedo ka cam i ot jok , pe bimedo tekcwiny bote me camo ringo ma gityero bot jogi ?
kono en dano ma niye mere goro-ni obedo omeru ma yam kricito oto pire , en bito pi ngecci !
dong ka wubalo kit man bot utmegiwu ma niyegi goro , ka dok wubalo tamgi ma nyuto botgi balgi ma pud goro , nongo wubalo i kom kricito .
pi meno , ka cam aye miyo omera poto i bal , pe dong abicamo ringo matwal , wek pe ami omera opot i bal .
an pe alone kena ? an pe lakwena ? yam pe aneno rwotwa yecu kricito ? wun pe adwoggi me ticca i rwot ?
kadi bed jo mogo pe giye ni an lakwena , ento ki tung botwu an lakwena , pien wun kikomwu aye wubedo lanyut me kwenana i rwot .
meno aye pidona bot jo ma giroka ki peny .
pe watye ki twero me nongo cam ki mat ma iwa mito ?
pe atye ki twero me tero dako ma lakricitayo kacel kweda i wotta , macalo lukwena mukene , ki omego pa rwot , ki kepa ?
nyo wan ki barnaba keken aye myero wati pi camwa piwa kenwa ?
anga ma cito i mony , ci cako culo mucarane pire kene ? anga ma pito olok i potone ma pe camo nyig olok mucek iye ? lakwat mene ma pe mato cak ma a i kom lim ma en kwayo .
atye ka loko lok man i kit pa dano keken ? cik kono pe loko lok ma rom ki man ?
pien i cik pa moses gicoyo ni , “ pe itwe dog twon ka tye ka nyono bel . ” lubanga mono tamme tye twatwal pi dyang ?
en pe oloko lok meno piwa ? i adane lokke yam gicoyo piwa , pien lapur myero opur pur kun nongo tye ki gen , ngat ma dino bel bene myero odin kun tye ki gen me nongo dul mo iye .
ka wacoyo kodi me cwiny i kinwu , meno lokke bedo lok madit twatwal ka wakayo jami mogo me kom ki botwu ?
ka jo mukene gitye ki twero meno i komwu , ci wan dong pe wakatogi kwede woko ? ento kadi bed twero meno tye botwa , pe watiyo kwede ; wadiyo cwinywa i lok ducu wek pe omi waket ariya mo ma gengo tito lok me kwena maber i kom kricito .
pe wungeyo ni , jo ma gitiyo tic i ot pa lubanga ginongo camgi ki i ot pa lubanga , dok jo ma gitiyo i kom keno tyer gipoko botgi gitum ma gityero ?
rwot bene yam ociko i kit yo acel-lu ni , jo ma tito lok me kwena maber myero gunong gin ma gikwo kwede pi tito lok me kwena maber-ri .
ento an pe atiyo ki twero macalo meno wacel . dok bene pe acoyo lok man ni kono wutima kit meno . bedo ber ka ato , kato ma dano mo loko wakkena doko gin ma ka cungone pe .
ka atito lok me kwena maber , myero pe awakke pire , pien gidiya iye adiya . ka pe atito lok me kwena maber , ci abineno can .
ka atimo man pi twerona kena , abinongo bakacic , ento ka atimo ma kun pe amito , nongo atye ka cobo tic ma gimiya .
abinongo kit bakacic ango ? bakacicca en aye yomcwiny ma anongo i tito lok me kwena maber , labongo ngolo kit cul mo iye bot dano ma giwinyo , kun bene pe atiyo ki twero ma atye kwede wek anong kony mo ki bot jo ma atito botgi lok me kwena maber .
kadi bed alone kena i nyim dano ducu , ento dong atyeko mine me bedo opii pa jo ducu , wek anonggi mapol .
ka abedo bot lujudaya alokke abedo macalo lujudaya , wek anong lujudaya mogo ; bot jo ma tye i te cik pa moses abedo bene macalo ngat ma tye i te cik , kadi bed an kikoma pe atye i te cik , wek anong jo ma tye i te cik .
bot lurok ma pe i te cik pa moses abedo macalo ngat ma pe i te cik , kun nongo pe atye labongo cik pa lubanga , ento abedo i te cik pa kricito .
bot jo ma gigoro i niyegi , alokke adoko dano magoro bene , wek anong jo magoro . alubo kit ducu ma dano gitye kwede , wek omiya alar jo mogo i yo ducu .
meno ducu atiyo pi lok me kwena maber , wek an bene anywak gum mo ma a iye kacel kwedgi .
pe wungeyo ni , jo ma gipyem i ngwec ducu giringo , ento dano acel keken aye ma limo mot me pwoc ? wun bene wuring kumeno wek wunong mot me pwoc .
dano acel acel ma pyem i tuko myero ogwokke kene i yo ducu . gitimo meno wek ginong lalukana ma balle woko , ento wan watimo pi nongo lalukana ma pe ballene .
an mera aringo atir ma pe acabbe atata ; ka awacci atye i tuko me dongnge , pe adongo piny macalo ngat ma dongo yamo ata .
acano koma , kun bene aloye calo opiina , wek ka dong atyeko tito lok bot jo mukene , pe abed ngat ma pe gipwoyo .
utmegina , amito wunge ni , kwarowa ducu yam gubedo i te pol , gin ducu guwok ki i dye nam ,
gin ducu bene yam gibatijagi i i pol ki i nam , wek dong gubed jo pa moses .
gin ducu yam gucamo cam acel me cwiny ,
gin ducu bene gumato ginamata acel me cwiny . pien gumato pii mua ki i kom got me cwiny ma woto kacel kwedgi , got meno yam en kricito .
kadi bed kumeno , lubanga pe opwoyo pol jo mogo ma i kingi ; pien guto gutum woko liweng i tim .
lok meno ducu odoko labol botwa , ma cikowa ni pe myero wabed ka paro gin maraco macalo yam gin guparo .
pe wawor jogi macalo jo mogo i kingi , kit macalo yam gicoyo ni , “ lwak gubedo piny gucamo ka gumato , ci gua malo ka myel . ”
wan pe myero wadonyu i timo tim kwele , macalo jo mogo i kingi yam gutimo , ci jo alip pyeraryo wiye adek guto woko ducu i nino acel .
pe waomu cwiny rwot , macalo jo mogo i komgi yam guomo cwinye , ci omiyo twol onekogi woko .
pe wangur , macalo jo mogo i kingi yam gungur kwede , ci omiyo lanek onginyogi woko .
meno ducu yam otimme i komgi macalo lapo wic , ka dong gicoyo me cikowa , wan jo ma agikki piny oo i komwa-ni .
pi meno ngat mo ma tamo ni etwero cung myero ogwokke wek pe opoti .
pe tye bita mo ma makowu ma pe mako dano ducu ; lubanga genne , pe biye ni gibitwu matek makato ma wuromo cirone , ento i kare ma catan tye ka bitowu , lubanga bimiyowu yo ma myero wubwot kwede , wek wubed ki twero me ciro .
pi meno , wun luwota ma amaro , wubol woro jogi woko matwal .
aloko kwedwu macalo jo ma luryeko ; wubed ki tam kekenwu i lok ma aloko .
kikopo me gum ma walego iye gum , pe waribbe iye i remo pa kricito ?
pien mugati tye acel , wan ma wapol-li bene wabedo kom acel , pien wan ducu wanywako camo en mugati acel-lu .
kong wunen jo icrael ; jo ma camo gitum ma gityero bot lubanga pe giribbe ki keno tyer ?
ka aloko kumeno nongo atamo ango ? ni cam ma gityero bot jogi obedo gin mo , nyo ni jogi gubedo gin mo ?
pe , gin ma awaco en ene ni , gitum ma jo ma pe ngeyo lubanga gutyero , gityero bot jogi , ento pe gityero bot lubanga . pe amito wuribbe ki jogi .
pe wutwero mato ki kikopo pa rwot ki pa jogi . pe wutwero cam i meja pa rwot ki dok i meja pa jogi .
wamito omo cwiny rwot wek nyeko omake ? wan mono watye ki tek wakato en ?
“ atwero timo jami ducu , ” ento meno pe nyuto ni jami ducu tye ki kony . “ atwero timo jami ducu , ” ento man pe nyuto ni jami ducu dong niye pa dano .
dano pe olub gin ma konyo en keken , ento myero olub gin ma konyo lawote bene .
wucam kit ringo ducu ma gicato i cuk , pe wubed ka penyo gin mo iye pi lworo bal .
pien lobo ki jami ducu ma tye iye obedo jami pa rwot .
ka ce dano mo ma pe oye lubanga olwongowu ka cam , kun wumito wucit wucam , ka wuo i gangnge wucam gin ducu ma giketo i nyimwu , pe wubed ka penyo gin mo iye pi lworo bal .
ento ka ngat mo owaco botwu ni , “ man gin ma dong gityero bot jok , ” pe wucam , pi paro pi ngat ma dong otito lok meno pi poyo wiwu-ni , ki pi tamme ma i cwinye ma nyuto balle bote .
meno aloko pi tam ma tye i cwiny dano mukene ca , pe pi tam ma i cwinyi . pingo gigengo kuc ma atye kwede me timo gin mo-ni woko , pi tam ma tye i cwiny dano mukene ?
ka anywako camo cam ki jo mukene kun apwoyo lubanga bene , pingo giyeta pi gin ma dong atyeko pwoyo lubanga pire ?
dong ka wucamo cam nyo ka wumato mat , nyo gin ducu ma wutiyo , wutim ducu pi miyo deyo bot lubanga .
pe wubal cwiny lujudaya , kadi jo grik , nyo jo muye lubanga ,
macalo an atemo yomo cwiny jo ducu i gin ducu ma atiyo , kun pe alaro pi gin ma konyo an kena , ento alaro pi gin ma konyo jo mapol , wek gularre .
wulub kita , macalo an bene alubo kit pa kricito .
apwoyowu pien i lok ducu wupo pira , kun wumako pwonnya ma yam akelo botwu .
ento amito wunge ni wi laco acel acel en aye kricito , wi dako aye cware , ki wi kricito aye lubanga .
laco mo-ni ma lego lubanga , nyo ma tito lok pa lubanga kun oboyo wiye , meno nongo oketo lewic i wiye ;
ento dako ma lego lubanga nyo ma tito lok pa lubanga , ma kun pe oboyo wiye nongo oketo lewic i wiye , pien pe tye apokapoka mo i kin en ki dako ma olyelo wiye woko .
ka dako mo pe boyo wiye , myero onyar yer wiye woko . ka bedo me lewic ka dako olyelo wiye , nyo onyaro yer wiye anyara , en dong myero obo wiye woko .
laco pe myero obo wiye , pien en cal pa lubanga dok deyo pa lubanga bene ; ento dako aye deyo pa laco .
laco yam pe giketo nia ki i kom dako , ento dako aye oa i kom laco .
laco yam pe giketo pi dako , ento dako aye giketo pi laco .
en mumiyo dako myero obed ki lanyut me twero i wiye , pi lumalaika .
ento i kwowa me bedo i rwot , dako pe twero cung kene labongo laco , ki laco bene pe twero cung kene labongo dako ;
pien macalo dako yam gitiyo oa i kom laco , i kit acel-lu laco bene dako aye ma nywalo , dok jami ducu a ki bot lubanga .
kong wungol lok man kenwu ; tika nen ber ka dako olego lubanga ma pe oboyo wiye ?
kit ma ma ginywalowa kwede bene pe pwonyowu ni , ka laco oloto yer wiye odongo maboco , ci miyo ginyware ?
ento dako gire ka yer wiye olot maboco meno bedo me deyo bote , pien gimiye yer maboco-nu me umme kwede .
dong ka ngat mo mito kelo pyem iye , wan giwa wape ki kit macalo meno , pe bene tye i kin jo ducu muye lubanga .
acikowu kun bene atye ki lok mogo ma cwinya pe yom iye i komwu , pien cokkewu-ni gin mo ma konyo pe iye , kelo bal keken .
lok mukwongo ma atyeko winyone en aye ni , ka lwak gucokke kacel , apokapoka bedo tye i kinwu . an bene tungcel aye lok meno ,
pien dul mogo myero gubed i kinwu , wek jo ma tye maber gunen woko ka maleng .
pien ka wucokke kacel pe wucamo . cam pa rwotwa ,
pien wun ducu ngat acel acel kwongo camo camme woko , kun jo mogo bedo ki kec , ki jo mogo gimer megi woko .
wun mono pacowu pe , ka ma wutwero camo iye camo iye cam ki mato mat-gu ? nyo wucayo jo ducu muye lubanga , kun wuketo lewic i kom jo ma pe tye ki gin mo ? myero awac botwu gin ango ? wumito apwowu ? pe atwero pwoyowu pi lok man .
pien pwony ma yam apwonyowu kwede , rwot aye mumiya , ni , i wor meno ma giketo roro i kome-ni , rwot yecu omako mugati ;
ka dong opwoyo , ci obaro iye , omiyogi kun wacci , “ man aye koma ma tye piwu . wutim kuman me po pira . ”
kumeno ka gucamo otum , otingo kikopo kun wacci , “ kikopo man aye gicikke manyen i remona . wutim kuman i kare ducu ma wumato , me po pira . ”
pien i kare ducu ma wucamo mugati man , dok bene ka wumato ki kikopo-ni , nongo wutye ka yweko lok me to pa rwot , nio ka en bidwogo .
en mumiyo ka dano mo ocamo mugati man , nyo omato kikopo man ma kun kite pe myero , nongo en odoko labal pi pyedo kom ki remo pa rwot .
dano acel acel myero kong okwong ngine kene , ka dong ocak camo mugati meno ki mato gin ma tye i kikopo meno .
pien ngat ma camo nyo mato kun pe oniang maber i kom gin ma gilwongo ni kom rwot , nongo en tye ka kelo kop i kome kene ka ce ocamo nyo omato .
meno gin mumiyo jo mapol i kinwu gitwo , dok gigoro bene , ki jo mogo dong guto woko .
ka kono nene wan kikomwa wangolo kop i komwa kekenwa ki ada , kono pe gingolo kop i komwa .
dong ka rwot aye ma ngolo kop i komwa , en pwodowa me pwonyowa , wek pe gingol kop olowa kacel ki jo me lobo .
pi meno dong , utmegina , ka wucokke ka camo cam pa rwotwa , ngat acel acel myero kong okur lawote .
ka dano mo kec neko , myero kong ocam cam i pacone , wek pe kop olowu ka wucokke kacel . lok mukene mudong , abiyubo ka ao botwu .
utmegina , amito wuniang lok i kom mot ma cwiny maleng miyo .
wungeyo ni i kare ma yam onongo pud pe wungeyo lubanga , nongo wurwenyo woko ata ka woro cal jogi ma pe loko , ka ma giterowu iye ducu-ni .
pi meno amito wuniang ni , pe tye ngat mo ma cwiny pa lubanga telo ma wacci , “ yecu giceno ; ” dok bene pe tye ngat mo ma twero wacci , “ yecu aye rwot , ” ento cwiny maleng keken ma twero miye eloko .
mot tye ma kitgi patpat , ento cwiny tye acel .
tic ma gitiyo pi rwot bene tye ma kitgi patpat , ento rwot tye acel .
tek pa lubanga tiyo i yo mapatpat , ento lubanga acel-lu aye ma tiyo i yo ducu ki pi jo ducu .
dano acel acel gimiyo bote lanyut me cwiny ma konyo lwak .
cwiny maleng miyo bot dano acel kwena me ryeko ; en cwiny acel-lu bene miyo bot dano mukene kwena me ngec .
en cwiny acel-lu miyo niye bot ngat mukene , ki bot dano mukene en cwiny acel-lu miyo mot me cango two i kom dano .
bot ngat mukene en miyo mot me tiyo tango , bot ngat mukene mot me tito lok pa lubanga , bot ngat mukene miyo ryeko me poko kin cwiny mapatpat , bot ngat mukene miyo dumo leb mapatpat , bot ngat mukene miyo ryeko me gonyo leb mapatpat .
ento cwiny acel-lu aye ma tiyo tic i mot magi ducu ; en poko mot mapatpat bot dano acel acel kit macalo en mito .
pien kricito calo kom acel ma tye iye dul mapol ; ento nongo pud tye kom acel , kadi bed gitye dul mapol .
pien wan ducu , lujudaya ki jo grik , opii ki jo ma gilone kengi , gibatijawa wadoko kom acel i cwiny acel-lu pa lubanga , wan ducu wamato en cwiny acel-lu .
pien kom dano pe tye iye dul acel keken , ento tye iye dul mapol .
ka kono tyen wacci , “ pien an pe a cing , an pe a dul kom , ” meno pe genge bedo dul kom .
ka kono it wacci , “ pien an pe a wang , an pe a dul kom , ” meno pe genge bedo dul kom .
ka kono kom ducu obedo wang , kono giwinyo lok ki ngo ? dok kono kom ducu obedo it , kono gingweyo ki ngo ?
ento kit ma tye kwede-ni , lubanga oketo dul mapatpat i kom , dul acel acel kit macalo en mito .
kit macalo tye-ni , tye dul mapol , ento kom tye acel .
wang pe twero waco ki cing ni , “ an pe amiti . ” wic pe twero waco ki tyen ni , “ an gira pe amitowu . ”
ma kaka meno , dul kom maca ma gitamo ni goro mitte twatwal ,
dok bene dul maca me kom ma gitamo ni deyogi pe , dul magi aye girukogi ki deyo makato , ki dul komwa ma nen marac warukogi ki ruk ma nen maber makato , ,
ma kun dul komwa ducu ginen maber ma pe dok gimito gin mo . lubanga oketo dul mapol me kom kun ribogi kacel , kun miyo deyo madwong makato bot dul ma deyogi nok ,
wek apokapoka mo obed pe i kom , ento omi dul acel acel opar pi dul wadgi .
ka dul mo acel tye ki arem , ci dul kom mukenegu bene rem kacel kwede ; ka gipako dul acel , dul mukene-gu bene ducu ribbe kwede ki yomcwiny .
kombeddi dong wun kom kricito , dano acel acel obedo dul kom kricito .
ento lubanga oketo jo magi i lwak muye kricito ; mukwongo lukwena , me aryone lutit lok pa lubanga , me adekke lupwony , ki dok jo ma tiyo tic me tango ; ki jo ma lubo gin jo ma gimiyo botgi mot me cango two ki i kom dano , jo ma tiyo tic me kony , jo ma romo loyo tic , ki jo ma gidumo leb mapatpat .
jo ducu gin lukwena ? jo ducu gitye ki mot me tito lok pa lubanga ?
jo ducu tye ki mot me cango dano ? jo ducu gidumo leb mapatpat ? jo ducu gin lugony leb ?
wuket cwinywu i nongo mot ma pigi dito .
kadi aloko leb pa dano ki pa lumalaika , ka pe atye ki mar , abedo calo olang ma kok , gara ma wo awoya .
ka atye ki mot me tito lok pa lubanga macalo lanebi , ma aniang i mung ducu , dok bene nongo atye ki ngec ducu , ma atye bene ki niye ducu , ma atwero bene kobo kwede godi madongo-gu woko ka mukene , ce pe atye ki mar , ci pe a gin mo .
ka apoko jami ducu ma atye kwede , ma bene amiyo koma ni giwang woko ki mac , ento ka pe atye ki mar , ci pe konya ki gin mo .
mar diyo cwinye , dok lakica bene ; mar pe lanyeko , pe wakke ;
pe nyatte , pe tiyo gin ma pe myero , pe yenyo gin mukemo en kene ; pe bedo ki keccwiny , pe bedo kun keto cwinye i kom gin marac ma gitimo i kome ;
cwinye pe bedo yom i kom tim ma pe atir , ento cwinye bedo yom i lok ada .
mar diyo cwinye i kom jami ducu , ye lok ducu , , dok bedo ki gen i kare ducu , keto tek bene me ciro jami ducu .
mar pe gik ; ento lok atita bitum woko ; kadi ki dumo leb bene bigik woko ; kadi ngec bene bitum woko ,
pien wan wangeyo dul mogo manoknok keken , lutit lok pa lubanga gitito dul mogo manoknok keken ;
ento gin makulu ka obino , ci gin ma obedo duldul bigik woko .
i kare ma pud an latin , aloko lok calo latin , aparo jami ducu calo latin ; ento kombeddi ma dong ateggi-ni , dong abwoto kit me tino woko .
gin ma waneno kombeddi cal ki tipo ma nen ribiribi i kiyo ; ento i kare ma bino anyim ca wabinenne wang ki wang . kombeddi angeyo dul mo manok keken , ento i nino ma bino anyim ca abibedo ki ngec ducu liweng , kit macalo lubanga tye ki ngec ducu i koma-ni .
dong tye gin adek ma gibedo matwal : niye , gen , mar ; ento gin ma pire dit ma katogi ducu en aye mar .
wuket mar aye obed tamwu mukwongo ma pire dit ; wuket cwinywu bene me nongo mot ma cwiny maleng miyo , makato ducu mot me tito lok pa lubanga .
pien dano ma dumo leb mapatpat pe loko ki dano , ento nongo loko ki lubanga . ngat mo ma niang i lokke pe , pien nongo en tye ka loko mung me cwiny maleng .
ento dano ma tito lok pa lubanga loko ki dano kun dongo niyegi , cuko cwinygi dok kweyo cwinygi bene .
dano ma dumo leb mapatpat dongo niyene kene ; ento ngat ma tito lok pa lubanga nongo tye ka dongo jo muye kricito i niyegi .
amito ni wudum leb mapatpat , ento makato ducu amito wutit lok pa lubanga . dano ma tito lok pa lubanga pire dit kato ngat ma dumo leb mapatpat , kono nyo ka ce tye dano mo ma twero gonyo bot dano gin ma en loko , wek okony jo muye kricito i dongo .
utmegina , ka abio botwu kunnu ma kun nongo adumo leb mapatpat , abibedo ki kony ango botwu , ka pe akelo botwu lok pa lubanga ma ginyutta , nyo ngec mo , nyo lok mo ma lubanga omiya me atita , nyo pwony mo ?
kadi wa gin ma pe ki kwo , ma kok calo nyamulere nyo nanga , ka ce dwane pe owinnye maber , ci dano gibiniang ningning i wer ma gikuto nyo gigoyo ?
buriji bene ka pe gikuto i dwan me lwongo kikome , ci anga ma biyubbe pi cito i lweny ?
en i yo acel-lu , anga ma biniang i gin ma wuloko ka wudumo aduma ki leb mapatpat , kun wuloko lok ma pe niangnge ? lokwu biket woko i yamo ata .
tye leb mapol ma kitgi patpat i wi lobo , ento pe tye mo ma te lokke pe .
ento ka pe angeyo leb ma dano mo-ni tye ka loko , abedo macalo larok bote , ki en bene bedo macalo larok bota .
dong kit meno , macalo wuketo cwinywu me nongo mot me cwiny , wutem loyo jo mukene ducu i gin ma dongo jo muye kricito , miyo gicung matek .
pi meno , dano ma dumo leb mapatpat myero oleg lubanga wek okonye me gonyo tyen lok ma eloko .
pien ka alego lubanga ma kun nongo adumo aduma , cwinya bene lego , ento nongo tamma pe timo iye gin mo .
atim ango doki ? abilego lubanga ki cwinya kun alego ki tamma bene ; abiwero wer ki cwinya kun awero ki tamma bene .
ka pe kumeno , ka ipwoyo lubanga ki cwinyi keken , dano mukene ata ma obino i cokkewu twero gamo “ amen ” i pwocci-nu i kite mene , ma kun pe oniang i gin ma iloko ?
kadi bed onongo imiyo pwoc maber , pe konyo dano mukene ca me dongo kadi ki acel mo .
apwoyo lubanga pien an adumo leb mapatpat ma akatowu ducu ,
ento i cokke pa jo muye kricito amito loko lok abic mo keken ki tamma wek apwony ki jo mukene , makato loko lok alip ki alip kun adumo aduma ki leb mapatpat .
utmegina , pe wubed calo litino i tamwu . wubed litino i timo gin marac , ento i tamwu myero wubed jo muteggi .
yam gicoyo i cik ni , “ abiloko ki jo me rok man i leb ma jo dumo kwede aduma ki i dog jo ma gin lurok ento kadi bed kumeno , gin pe gibiwinyo lokka , man lok pa rwot . ”
meno nyuto ni , dumo leb mapatpat gimiyo wek obed lanyut bot jo ma pe guye kricito , pe bot jo muye , ento tito lok pa lubanga tye pi jo muye , pe pi jo ma pe guye .
dong ka dano ma guye kricito gucokke kacel kun jo ducu ma iye gidumo leb mapatpat , dok ka jo mukene ata , nyo ma pe guye , gubino iye , pe gibiwaco ni wun jo mubangnge ?
ento ka dano ducu tye ka tito lok pa lubanga , ce ka dano mo ma pe ye obino iye , nyo dano mo ata obino i ot , en tika biniang i balle pi gin ma en owinyo ki bot jo ducu ; lok ma dano ducu guloko bingolo kop i kome ,
mung ma tye i cwinye bene en bituco woko ka maleng , ka dong biryebbe piny ci cako woro lubanga kun tuco ni , “ adada , lubanga gire tye i kinwu . ”
lokke dong tye ningning , utmegina ? ka wucokke kacel , dano acel acel nongo tye ki gin mo ; ngat mo nongo tye ki wer , mo tye ki pwony , mo tye ki lok ma ginyutte , mo dumo leb mapatpat , ki mo mukene nongo ngeyo gonyo te lokke . gin-nu ducu myero otimme i yo ma konyo dongo jo muye kricito .
ka dano dumo leb mapatpat , myero gubed gin aryo nyo adek , pe okat wel ennu-ni , kun gileyo aleya , ma ngat mo gonyo te lokke .
dong ka onongo pe tye ngat mo ma gonyo , ci myero dano ma mito lok i leb mapatpat oling alinga i cokke pa jo muye kricito , en olok kekene ki lubanga .
ento jo aryo nyo adek ma gitito lok lubanga gitwero lok , kun jo mukene-gu gingiyo lok ma giloko .
ka ce inen lubanga onyuto lok mo bot ngat mukene ma obedo piny , dong dano ma nen tye ka lok ca myero oling woko .
pien wun ducu wutwero tito lok pa lubanga kun wuleyo aleya , wek jo ducu gupwonnye , dok bene ocuk cwinygi .
jo ma gitito lok pa lubanga gitwero loyo cwiny ma gimiyogi me tito lok ;
pien lubanga pe ticce me kelo anyobanyoba , en gire won kuc . macalo timme i cokke ducu pa lwak muye yecu , ma gin jo pa lubanga ,
mon myero guling woko litik ka gitye i kacokke . pien pe giyegi me lok ; gin myero gubed i te loc , macalo cik pa lujudaya bene oloko .
ka ce gimito ngeyo lok mo , myero gupeny coggi ki paco . bedo me lewic mada , dako me lok i cokke pa lwak dano ma guye kricito .
gwok nyo wutamo ni lok pa lubanga yam oa ki botwu ba , dok obino botwu keken ?
ka ngat mo tamo ni en latit lok pa lubanga , nyo etye ki mot mogo me cwiny , myero onge ni , lok ma acoyo botwu-ni en aye cik mua ki bot rwot .
ento ka ngat mo pe oketo lok man i tam , pe bene gibeketo tam i kome .
kit meno , utmegina , wuket cwinywu i tito lok pa lubanga , lok me dumo leb mapatpat bene pe wugeng .
ento gin mo ducu wutim i kit maber , dok kore ki kore .
utmegina , amito poyo wiwu i kom lok me kwena maber ma yam atito botwu , ma dong wugamo-ni , en bene ma dong wucung iye-ni ;
en lok ma wularre pire-ni , ka dong wumako matek kit ma yam atittiwu kwede , ka onongo pe wuye nono .
pien lok ma nene amiyowu ma pire dit mukwongo , en lok ma yam gimiya , ma waco ni , kricito yam oto pi balwa , kun lubo coc ma yam gicoyo ;
dok bene ni giyike , ka dong gicere woko i nino me adekke , kun lubo coc ma yam gicoyo ,
dok ni yam onen bot petero , ka dok onen bot jo apar wiye aryo ca .
ka dok onen bot utmego makato miya abic lawangacel ; pol dano mogo i kom jo-nu pud gitye kwo , kadi bed jo mogo dong guto woko .
dok oturu ki nen bot yakobo , lacenne onen bot lukwena ducu .
me agikkine ducu , ci bene onen bota , kadi bed abedo calo latin ma gibwogo abwoga .
pien an atidi twatal i kin lukwena ducu , ma onongo pe porre me lwonga ni an lakwena , pien yam aketo can i kom jo pa lubanga muye kricito .
pi kica ma lubanga omiya en mumiya atye macalo atye-ni ; kicane ma tye bota-ni yam pe obedo me nononono . an yam abedo ka medde ki tiyo tic matek twatwal makato jo-nu ducu ; ento pe an aye ma atiyo , ento kica pa lubanga aye ma otiyo kacel kweda .
dong kadi bed onongo an nyo gin jo-nu , lok ma wan dong watito en ennu , lok ma wun wuye bene-ni en ennu .
dong ka lok me kwenawa tito ni gicero kricito ki i kin jo muto , pingo jo mogo i kinwu giwaco ni cer pa jo muto pe tye ?
ka ce cer pa jo muto pe , ci kricito bene kara pe gicero .
ka kricito yam pe gicero , ci kwena ma watito-ni dong yone pe , kadi wa niyewu bene yone pe .
medo ki meno , wan bene lucaden me goba i kom lubanga , pien waloko lok i kom lubanga ni en ocero kricito , ento ka dano pe gicero , ci yam kricito bene pe gicere .
pien ka cero jo muto pe , nongo kricito bene yam pe gicero .
ka kricito yam pe gicero , ci kony me niyewu bene pe , nongo pud wutye i balwu .
man dong tyen lokke ni , jo muto i kricito nongo dong gurwenyo woko matwal .
ka genwa i kom kricito konyowa i kwo me kare-ni keken , ci dong nongo watye marac makato jo ducu .
ento i adane , kricito dong gicero woko ki i kin jo muto , en tye macalo wi mwaka pa jo muto .
pien dano aye mukelo to , dok bene cer pa jo muto dano mukelo .
pien macalo dano ducu to i adam , en i kit yo acel-lu jo ducu gibimiyogi kwo i kricito .
ento ngat acel acel i kakare : mukwongo kricito , me wi mwaka , ka lacenne jo pa kricito i kare me dwogone .
ka dong agikki piny bio , ma kricito bimiyo iye ker i cing lubanga won , ma nongo dong otyeko turo kit loc ki twero ki tek ducu me cwiny .
pien en myero obed ka loc , nio ka lubanga biketo lukworre ducu piny i te tyene .
lakwor ma gibityeko woko me agikki en aye to .
pien yam gicoyo ni , “ lubanga oketo en obedo lalo jami ducu . ” ka giwaco ni oketo “ jami ducu ” i te locce , nen ka maleng ni pe gikwano iye lubanga kikome , ma oketo jami ducu i te loc pa kricito .
ka dong gityeko keto jami ducu i te locce , en wod kikome bene gibiketo i te loc pa lubanga , wek lubanga dong ocok jami ducu i te locce .
iyo , ka jo muto pe gibicer , ci dong jo ma gibatija pi jo muto-ni gibibedo ningning ? ka ce cero jo muto pe tye kadi ki acel , pingo kono dok gibatija pigi ?
pingo wan kono wacung ka marac cawa ducu ?
an mera ato nino ducu , utmegina ; meno awaco botwu atir , pi wakke ma atye kwede i komwu i rwotwa yecu kricito .
ka kono nene alwenyo ki lee mager i epeco , macalo dano giwaco-ni , kono ki kony mene ma anongo iye ? ka cero jo muto pe , ci ber dong “ wacamu , wamatu , pien diki wabito woko . ”
pe wuwek gibwolwu : “ bedo ki jo maraco balo kit mabeco . ”
wudwog cen i tam ma atir ma pe me mero , ci wugik bal woko cut . pien jo mogo pe gitye ki ngec mo i kom lubanga . awaco man wek lewic omakwu .
gwok nyo ngat mo bipenyo ni , “ jo muto gicerogi ningning ? gibibedo ki kit kom macalo ningning ? ”
in lamingming ! kodi ma icoyo i potoni pe twero nongo kwo nio ka dong oto woko .
gin ma icoyo-ni obedo mere kodi nono , nyo kodi kal , nyo kit kodi mukene-ne , pe en kom ginapita ma bidongo-ni .
ento lubanga miyo kom ki kodi meno kit macalo yam en oyero , kodi acel acel ki kiti kome .
ringo kom gin makwo ducu pe rom ; ringo dano pat , ringo lee pat , me pa winyi pat , ki me pa rec bene pat .
dok bene tye kom me polo ki kom me lobo ; ento deyo pa kom me polo tye ki yone pat , ki deyo pa kom me lobo bene tye ki yone pat .
ceng tye ki deyone , deyo pa dwe bene mapat , ki lakalatwe-gu bene gitye ki deyo mapatpat ; pien lakalatwe bene kitgi patpat , omiyo deyo ma gitye kwede bene tye patpat .
tye bene kit meno i kom cer pa jo muto . kodi ma gicoyo-ni en gin ma top ; ento ka dong gicero pe dok to .
gicoyo ma nongo deyone pe , gicero ma nongo deyone tye ; gicoyo ma nongo pud goro , ento gicero ma nongo dong tye ki tek .
gicoyo i kom me lobo man , ci gicero i kom me cwiny . ka kom me lobo man tye , ci kadi wa kom me cwiny bene tye .
yam gicoyo ni , “ dano mukwongo , adam , odoko gin makwo ” ; ento adam me agikkine odoko cwiny ma miyo kwo .
pe kom me cwiny kong aye ma kwongo bino , ento kom me lobo man , ka dong kom me cwiny bino lacen .
dano mukwongo yam gitiyo ki apwa me lobo , ento dano me aryone oa ki i polo .
jo me lobo gicalo dano ma gitiyo ki ngom ; ento jo me polo bene gical ki dano ma oa ki i polo .
dong macalo waruko cal pa dano ma gitiyo ki ngom , kit meno bene wabiruko cal pa dano ma oa ki i polo .
man aye gin ma aloko botwu , utmegina , ni , gin ma tye ki kom ki remo pe twero leyo ker pa lubanga , gin ma top bene pe twero leyo gin mo ma pe top .
kong wuwiny mung man , ni , pe wan ducu wabito , ento wan ducu gibilokowa woko ,
oyotoyot , pi kare manok mo keken , macalo wang ma neno piny litubetube , ka buriji me agikki dong bikok . pien buriji bikok , ka dong gibicero jo muto woko kun pe dok gibito , wan bene gibilokowa woko .
pien gin ma balle myero orukke ki gin ma pe balle , ki gin ma to myero orukke ki gin ma pe to .
ka gin ma balle dong orukke ki gin ma pe balle , dok ka gin ma to dong orukke ki gin ma pe to , ka dong miyo lok ma yam gicoyo obicobbe kakare ni , “ to dong gimwonyo woko , giloyo woko matwal . ”
“ in to , locci dong tye kwene ? in to , aremmi kono tye kwene ? ”
arem me to aye bal , dong tek me bal aye cik .
ento myero wapwoyu lubanga ma miyowa loc pi rwotwa yecu kricito .
pi meno , utmegina ma amaro , wucung matek ma pe wuyengnge , kun wumedde bene ki tic pa rwot nino ducu , kun wuniang ni , i rwotwa yellewani pe me nono .
dong lok ma mako jogo lim me konyo jo pa lubanga : kit macalo yam aciko jo muye kricito ma gibedo i galatia ni guti , wun bene wutim kumeno .
nino mukwongo i cabit acel acel , dano acel acel i kinwu myero opok lim mogo oket pat , kun lubo kit ma en nongo kwede , ci okan , wek pe gibed ka jongo limwu ki ka koma , ma dong an ao botwu .
ka ao botwu kunnu , ci abicwalo jo ma wun wuyero me tero motwu i jerucalem , kun nongo amiyogi bene waraga .
ka ce onongo nen ni myero an bene aciti , ci wabicito kacel kwedgi .
abio botwu ma nongo dong kong awoto ao i makedonia , pien atamo me wok ki kunnu .
gwok nyo abibedo botwu pi kare manok mo , gwok nyo pi kare me koyo woko ducu , wek wubikonya bene i wotta ka ma abicito iye doki .
pien pe amito ni anenwu malomalo , ageno abibedo botwu pi kare malac , ka rwot oye .
ento abibedo i epeco nio wa i kare me pentekote ,
pien dong giyabo yo bota malac me tiyo tic matek kany , dok jo ma gengo tic pol .
ka temceo obino , wunen ni wumiyo en obedo i kinwu labongo lworo mo , pien en bene tiyo tic pa rwot calo an kikoma .
ngat mo pe myero ocaye , ento wukonye wek owot i kuc , wek odwog bota , pien akure ki utmegiwa .
lok i kom ominwa apolo , yam alege mada ni kong myero oo botwu , kacel ki utmego mukene , ento en pe omito bino kadi ki acel i kare-ni ; atamo dong en bibino ka ce onongo kare maber .
wuki piny , wucung matek liking i kom niyewu , wubed co kikome , wubed ki teko .
gin ducu ma wutimo , wuti ki mar .
utmegina , wungeyo ni citepana ki jo ma i ode aye gin jo mukwongo doko lukricitayo i lobo akaya , dok bene gumine kengi i tic pi jo pa lubanga .
dong aleguwu me bedo ki winy bot jo-nu , ki jo mukene ducu ma giyelle kun gitiyo kacel kwedgi .
cwinya yom i bino pa citepana gin ki portunato ki akaiko , pien gin gucung ma kakarwu .
gin dong gudwoko cwinya , ki cwinywu bene . gin jo macalo meno myero wutam pigi .
jo muye kricito ducu ma gibedo i acia gumotowu . akwila ki pricika gumotowu matek i rwot , kacel ki lwak jo muye kricito ma gicokke i otgi .
utmego ducu gumotowu . wumotte kekenwu ki mot maleng me mar .
an paulo amotowu ki coc ma acoyo ki cinga .
ngat ma pe maro rwot myero gicen woko . bin rwotwa !
kica pa rwotwa yecu kricito obed kwedwu .
mar mera obed kwedwu ducu i kricito yecu . amen
waraga man oa ki bot paulo ma en lakwena pa kricito yecu pi miti pa lubanga , ki bot ominwa temceo . bot jo muye lubanga ma tye i korint , kacel ki jo pa lubanga ducu ma gitye i lobo akaya ducu :
lubanga wonwa ki rwotwa yecu kricito omiwu kica ki kuc .
myero gipwo lubanga won rwotwa yecu kricito , won ma lakica , lubanga ma kweyo cwiny dano ducu .
en kweyo cwinywa i can ducu ma walimo wek wan bene wabed ki twero me kweyo cwiny jo ma tye ki can mo mapatpat , kun wakweyo cwinygi i kit yo acel-lu ma lubanga okweyo kwede cwinywa-ni .
kit macalo can madit ma kricito yam ociro dong opoto i komwa bene , kit meno bene pi kricito wan bene gikweyo cwinywa twatwal .
ka ce waneno can , meno miyo gikweyo cwinywu , dok wunongo larre ; ka gikweyo cwinywa , meno bene miyo gikweyo cwinywu , ci miyo wucako nongo tek bene me ciro kit can acel ma wan waciro-ni .
watye ki gen matek i kom lubanga piwu , pien wangeyo ni , ka wunywako kwedwa can ma waciro , kumeno bene gibikweyo cwinywu kit macalo yam gikweyo kwede cwinywa .
utmegina , wamito ni wuniang i kom can ma waneno i acia ; pekone odiyowa mukato kare woko ma pe dok cirre , omiyo pe dong wabedo ki gen mo me bedo kwo doki .
onongo dong wangeyo ni gityeko ngolo kop me to i wiwa . meno otimme wek pe wajengnge i komwa kekenwa , ento wajengnge i kom lubanga ma cero jo muto .
en olarowa ki i can me to marac macalo man , dok bene bilarowa ; wamoko bene genwa i kome ni bilarowa doki .
myero wuribbe kwedwa i lega , wek omi jo mapol gupwo lubanga piwa , pi gin maber ma gitimo botwa pi lega pa jo mapol .
gin ma wanyatte pire en ene : wangeyo i cwinywa ada ni wakwo i lobo man , makatone wan wakwo kacel kwedwu , labongo bal mo , kun cwinywa bene leng i kit ma lubanga mito , pe pi ryeko pa dano , ento pi kica pa lubanga .
wan wacoyo botwu gin ma wutwero kwano dok wuniang . ageno ni wubiniang matut ,
onongo ceng aniang man maber , omiyo yam ayubo ni kong acak wotta ki botwu , wek wunong kica kiryo .
pien onongo yam amito awok botwu i wotta i makedonia , ki i dwogona ki kunnu , wek wukonya i wotta me cito i judaya .
i kare ma ayubo kit meno onongo pe abedo ka cabbe acaba i lokka . pe ayubo macalo dano mo ma kong ye , ka dok kwero woko .
macalo lubanga genne , lok ma yam wawaco botwu pe waloko ka dok lacen wakwero woko .
pien yecu kricito wod pa lubanga ma yam wan ki silvano ki temceo watito pire botwu pe obedo ngat ma ye ka dok lacen lokke kwero woko , ento en dong omoko lok pa lubanga ;
i en gin ma lubanga ociko ni etimo ducu ocobbe kakare i kome . meno aye gin mumiyo wawaco ni amen i yecu kricito pi miyo deyo bot lubanga .
ngat ma miyo wacung matek kacel kwedwu i yecu kricito , dok owirowa ki moo , en lubanga .
en dong omwono lanen mere woko i komwa , dok oketo cwiny mere maleng i iwa , me moko ni en bimiyowa gin ducu ma en yam ociko .
alwongo lubanga me bedo cadenna kun awacciwu ki cwinya ducu ni , gin mumiyo pe abino i korint , pien onongo amito timowu kica .
pe te lokke ni wan watye ki twero i kom niyewu , ento watiyo kwedwu kacel wek wubed ki yomcwiny , pien wucungo matek i kom niye .
ento ki tung bota onongo atamo ni dwogowa botwu myero pe dok okel botwu remcwiny .
ka awango cwinywu , ci anga ma biyomo cwinya ? pe en dano ma awango cwinye-ni ?
meno en gin mumiyo yam acoyo waraga maca botwu , wek ka abino , jo ma myero guyom cwinya pe gumiya remcwiny , pien onongo ageno wun ducu kun angeyo ni , yomcwinya en yomcwiny-wu wun ducu .
yam acoyo botwu waraga kun pig wanga cwer madwong twatwal pi cwercwiny ki kumo ma abedo kwede , pe pi cwero cwinywu , ento wek omi wunge mar madit ma atye kwede i komwu .
ka ngat mo okelo cwercwiny , pe onongo ocwero cwinya , ento nongo otemo cwero cwinywu ducu , nyo wek awacci , jo mapol i kinwu , pien pe myero awac lok mapek mukato kare .
kit dano macalo meno , can ma jo mapol i kinwu guketo i kome twero romme ;
en mumiyo myero dong wutimme kica , dok wukwe cwinye , wek omi cwercwiny madit mukato kare pe onure woko .
man omiyo abako doga botwu , myero wunyut bote mar ma wutye kwede i kome .
man aye lok mumiyo yam acoyo waraga maca , me temowu , wek anen ka wuwinya i yo ducu .
ngat mo ma wun wutimo kica bote , an bene atimme kica . pien ka atimo kica ki dano pi bal mo , atimo meno piwu i nyim kricito ,
wek catan pe olowa ki ryekone , pien wan pe wakwiya tamme
ma dong ao i teroa pi tito lok me kwena maber i kom kricito , yam anongo ni rwot oyabba yo ;
ento cwinya pe opye pien pe anongo omera tito kunnu . ci aciko jo kunnu , ka akato acito i makedonia .
myero gipwo lubanga ma nino ducu tye ka telowa i dorre me nyuto loc pa kricito , dok tiyo kwedwa wek kricito ongene , macalo gin makur ma ngwece duny i kabedo ducu .
pien wan wacal ki gin makur ma kricito owango otyero bot lubanga , ma ngwece duny mamit ; jo ma tye i yo me larre ki jo ma tye i yo me rwenyo woko doki gingweyo .
dong bot jo ma tye ka rwenyo , ngwecwa obedo gin muto ma kelo to ; ento ki bot jo ma tye ka larre , ngwecwa obedo gin makwo ma kelo kwo . anga mono ma twero tic man ?
wan pe wacal ki pol pa dano mukene , ma girubo lok pa lubanga ki lok mukene , macalo lucatwil ma pe genne ; ento wan watito mere lok pa lubanga keken , watito i kricito ma cwinywa leng i nyim lubanga , macalo jo ma lubanga ooro .
wan dok wacako pakke kenwa ? nyo wamito waraga me pakowa botwu , macalo jo mogo gitye kwede , nyo waraga ma wun kikomwu aye wucoyo ?
wun kikomwu aye dong wubedo waraga me pakowa , ma gicoyo i cwinywa , ma dano ducu gitwero ngeyo dok gikwano .
dong wutyeko nyuto ka maleng ni wun wubedo waraga ma oa ki bot kricito , ma wan wakelo . pe gicoyo ki vino , pe gicoyo i kom got ; ento ma ka got , kricito ocoyo i cwiny dano kun coyo ki cwiny pa lubanga makwo .
gin mumiyo aloko kit meno , pien wacung matek i kom lubanga pi kricito .
wan kikomwa pe waromo loko ni gin mo oa ki botwa ; tekwa ducu oa ki bot lubanga .
en bene mumiyo waromo bedo lutic me gicikkene manyen , pe lutic me cik ma gicoyo acoya , ento me cwiny maleng ; pien gin ma gicoyo acoya kelo to , ento cwiny maleng kelo kwo .
cik ma yam gigoro ki nukuta i kom got apaya ma ticce me kelo to , onongo obino ki deyo , omiyo neno wang moses oloyo jo icrael pi nyim moses muryeny ocaro wanggi woko , ma ryeny i tur nyime-nu otugi rwenyo woko .
iyo , tic pa cwiny pa lubanga deyone pe bikato maca matek twatwal ?
pien ka tic ma miyo kop loyo dano tye ki deyo , ci tic ma miyo gikwano dano ni kitgi atir deyone pe dong kato maca woko ?
kombeddi dong gin ma yam tye ki deyo dong odoko gin ma pe ki deyo kadi ki acel mo , pi deyo mukene ca ma dong kate matek twatwal-li .
pien ka gin ma yam orwenyo woko obino ki deyo , gin ma ri myero dong obed ki deyo makato .
pien wan watye ki kodi gen man , en mumiyo waloko ki tekcwiny .
pe dok wacal ki moses ma yam oumo wange ki bongo , wek jo icrael pe gunen kit ma ryeny mucaro wanggi-ni tye ka rwenyo woko kwede i tur nyime , ci otum woko .
ento onongo tamgi yam oumme woko ; nio wa tin tamgi pud oumme i kite acel-lu ka gikwano botgi gicikke macon , pien laum ca twero kwannye pi kricito keken .
kadi wa i kare-ni ka gikwano botgi cik pa moses , laum pud bedo kakare , umo tamgi woko .
ento ka dano mo olokke bot rwot , laum meno kwannye woko matwal .
rwot ma waloko pire kany-nyi en cwiny maleng ; ka ma cwiny pa rwot tye iye , kunnu kuc bene tye iye .
ki wan ducu ma dong gikwanyo laum woko ki i wangwa watye macalo kiyo ma miyo deyo pa rwot nen macalo ryeny ceng , mumiyo watye ka lokke me doko calo en , kun deyone medde ameda i komwa ; meno aye tic pa rwot , ma en cwiny maleng .
pi meno , wan ma dong giorowa i tic man pi kica pa lubanga cwinywa pe dok tye ka dok cen .
wan dong wadag kit ducu ma gikano , ki kit me lewic ; dok bene watyeko kwero tic me bwolo woko ki nyobo lok pa lubanga , ento pi loko lok ada ka maleng wageno ni ngec ma tye i cwiny dano acel acel ma nyutte balle bipwoyowa .
ka ce lok me kwena maber ma wan wakelo oumme woko , nongo oumme ki tung bot dano ma gitye ka rwenyo woko arwenya .
gin jo ma pe giye-nu , lubanga me lobo man dong oumo tamgi woko wek pe gunen lengo me lok me kwena maber i kom deyo pa kricito , ma en cal pa lubanga kikome .
wan pe watito lok i komwa kenwa , ento i kom yecu kricito , ma en aye obedo rwot , ma wan kikomwa wadoko luticwu pi yecu .
pien lubanga ma yam owaco ni , “ lengo myero oryeny kun a i colpiny , ” en aye ma dong oryeny i cwinywa , omiyowa lengo me ngeyo deyo pa lubanga ma oryeny i wang kricito .
ento watye ki lonyo man i atabo ma gicweyo ki lobo , me nyuto ni tek madwong me twero obedo gire pa lubanga , pe oa ki botwa .
gidiyowa woko tungngi ki tungngi , ento pe giridowa ma okato kare ; tamwa ocung woko , ento genwa pe oballe ;
giunowa , ento pe giwekowa ata ; gibolowa piny i ngom ligwek , pe bene wato .
nino ducu watingo to pa yecu i komwa , wek kwo pa yecu bene onen woko ka maleng i komwa-ni .
pien nino ducu wan ma wakwo wamine me to pi yecu , wek omi kwo pa yecu onen woko ka maleng i komwa ma to-ni .
mumiyo to tye ka tic i komwa , ento kwo tye ka tic i komwu .
wan watye ki kit cwiny acel-lu me niye ma yam omiyo gicoyo ni , “ aye , en mumiyo aloko . ” wan bene waye , mumiyo watye ka lok .
wangeyo ni , ngat mucero rwotwa yecu bicerowa bene kacel ki yecu , ci bikelowa i nyime kacel kwedwu .
pien meno ducu otimme piwu , wek kica pa lubanga omedde bot jo mapol , wek gin bene gumedde ki pwoc madwong ma kelo deyo bot lubanga .
en aye gin mumiyo cwinywa dok pe tye ka dok cen . kadi bed kwowa ma woko tye ka balle , ento kwo ma i iwa tye ka roc , doko nyen nino ki nino .
pien un ma giunowa kwede pe pek , bedo pi kare manok mo keken , dok bene tye ka yubo botwa deyo mapek ma pe tum , ma dit matek makato ;
pien pe waciko wangwa i kom gin ma nen , ento i kom gin ma pe nen . gin ma nen bedo pi kare manok mo keken , ento gin ma pe nen ri nakanaka .
pien wangeyo ni ka komwa me lobo man oballe woko , ma wabedo iye macalo wabedo i kema-ni wan watye ki gedo mukene ma lubanga bimiyo botwa , ot ma pe gigero ki cing , ot ma tye dong bedo matwal i polo .
i adane wan watye ma wacur acura i kema man , kun wamito matek ni girukwa ki kabedowa ma a i polo ,
wek wabam i kom man , ma ka dong watyeko rukone , ci pe gibinongowa watye munero .
pien ka pud watye i kema man , wacur acura pi cwercwiny ma onurowa ; pe ni meno wamito ni wabed ma pe warukke , ento wamito ni waruk kom manyen i wi man , wek kwo omwony gin ma to woko .
ngat ma oyubowa pi lok man kikome aye lubanga , dok bene omiyowa cwinye calo gin ma lubanga omiyo ma moko ni en bicobo gin ma ociko .
en mumiyo nino ducu wadiyo cwinywa maber , kun bene wangeyo ni , ka watye i paco me komwa en-ni , wabedo bor ki rwot ,
pien kwowa cung i kom niye , pe i neno piny ma waneno .
wan wadiyo cwinywa maber , kun watamo ni twra wawot ma wabwoto komwa woko , wabed paco bot rwot .
dong kadi watye i paco kany nyo kunnu , waketo cwinywa me bedo jo ma giyomo cwiny rwot .
pien wan ducu myero wacung i nyim kricito wek ongol kop i komwa , wek dano acel acel onong gin mutiko en , ma lubo kit ma yam otiyo kun tye i kom , ka ber nyo ka rac .
dong macalo wangeyo ni rwot myero gilwor , watemo ywayo tam pa dano , ma kitwa nen woko ka maleng bot lubanga ; ageno bene ni kitwa otyeko nen botwu ki ngec ma tye i cwinywu ma nyuttiwu bal .
pe dok wapakke kenwa , ento watye ka miyo botwu gin ma myero wuwakke kwede piwa , wek wubed ki yo me gamo dog jo ma giwakke pi gin ma nen ki woko , pe pi kit ma dano tye kwede i cwinye .
ka dong wadoko jo ma lupoya , wapo giwa pi lubanga ; ento ka wiwa tye ka tic maber , meno bikonyowu .
pien mar pa kricito loyo kwowa , pien dong wangolo kop kit man ni , ngat acel oto pi jo ducu , meno mumiyo jo ducu dong guto .
en yam oto pi dano ducu , wek jo makwo pe gumedde ki bedo kwo pigi kengi , ento gubed ki kwo pi ngat ma yam oto ka ocer pigi ca .
en mumiyo cakke kombeddi , wan pe wangeyo dano mo i kit me lobo man ; kadi bed yam wangeyo kricito i kit me lobo , pe dok wangeye kit meno .
en mumiyo ka ngat mo tye i kricito , en dong bedo gin ma giketo manyen ; gin macon nongo dong orwenyo woko , gin manyen dong oleyo kakare .
meno ducu obedo tic ma lubanga otiyo , ma yam odwokowa kwede bote , pi kricito , dok bene omiyowa tic me dwoko dano bote ;
ni meno , i kricito , lubanga onongo yam tye ka dwoko dano ma i lobo bote , kun pe okwano balgi i komgi , dok bene omiyowa lok me kwena i kom kit ma en dong odwokogi kwede bote .
en mumiyo wadoko lukwena , luwang kricito ; lubanga legowu ki dwanwa , wan bene wabako dogwa botwu ma ka kricito ni , wuwek lubanga odwokwu bote .
ngat ma yam pe ongeyo bal , lubanga oloke odoko bal piwa , wek pire wadok jo ma nywako kit pa lubanga ma tye atir .
i ticwa kacel ki lubanga bene walego ni , kit ma dong wunongo kwede kica pa lubanga-ni , pe wuwek oballe nono ,
pien en yam owaco ni , “ yam awinyi i kare me timo dano maber , yam akonyi i kare me laro dano . ” wunen , man aye kare ma gitimo iye ber bot dano . tin aye nino me larre .
wan pe wamito waket ariya mo i yo pa ngat mo , wek dano pe guwac ni ticwa rac ;
ento i kare ducu wanyuto berwa kenwa macalo wan lutic pa lubanga kun waciro matek twatwal , i can ki peko ki ayelayela ma odiyowa .
gipwodowa , gitweyowa i buc , dano giroko lwak me lweny i komwa , watiyo tic matek , ma nino ki cam bene oremowa .
wanyuto ni wan lutic pa lubanga pi kitwa maleng , pi ngec ma watye kwede , pi diyo cwinywa ki pi kicawa ; pi cwiny maleng , ki pi mar ma watye kwede ma goba pe iye ,
pi tito lok me ada , ki pi tek pa lubanga . dong wamako jami lweny me kit ma atir i cingwa ryoryo , tung lacuc ki tung lacam .
giketo deyo i komwa , dok bene giketo lewic i komwa , giyetowa dok bene gipakowa . giterowa macalo lugoba , ento kun wan jo me ada .
giterowa macalo jo ma pe gingene , ento gingeyowa twatwal . gilokowa wadoko calo jo muto , kun wan mere jo makwo . kadi gitimwa gujiguji , pe ginekowa ;
kadi gimiwa kumo , cwinywa nongo pud bedo yom nino ducu ; wanen macalo lucan , ento wan aye ma wamiyo jo mapol gidoko lulonyo ; wanen calo pe watye ki gin mo , ento kun kono watye ki jami ducu .
wun jo korint , wan dong waloko kwedwu ka maleng , dok bene dong wayabo cwinywa botwu malac .
wan pe waumo cwinywa woko botwu , ento wun aye wuumo cwinywu .
an aloko kwedwu macalo wun litinona ; kit ma watimowu kwede , wun bene wutim kit meno ; wuyab cwinywu botwa malac .
pe wuribbe kun wubedo kacel ki jo ma pe guye yecu , pien kitwu patpat . dong kit ma atir ki tim maraco gitwero bedo lurem ninginng ? lengo ki colpiny gitwero ribbe gibedo kacel ningning ?
dong tam pa kricito ki pa belial twero rwatte ? gin ango ma dano ma oye yecu twero nywako gin ki ngat ma pe oye ?
ot pa lubanga kono twero ribbe ningning ki cal jogi ? pien wan aye wabedo ot pa lubanga makwo ; macalo en lubanga dong owaco ni , “ an abibedo i igi , abibedo ka wot awota i kingi , abibedo lubangagi , gin bene gibibedo jona .
pi meno dong wua woko ki i kingi , wupokke woko kwedgi , man lok pa rwot , pe wugud gin mo ma kome ki keni ; miyo abijolowu ,
abibedo wonwu , wun bene wubibedo awobena ki anyirana ; man lok pa rwot won twer ducu . ”
wun ma amaro , cikke meno yam giciko piwa . pi meno , myero walonnye woko kekenwa i gin mo ducu ma cido komwa nyo cwinywa , kun walworo lubanga , wek wadoku jo maleng atikatika .
wuyab cwinywu botwa ; pe watimo ngat mo marac , pe wabalo ngat mo , pe bene wabuyo ngat mo pi mito lim .
pe awaco man ni wek kop olowu , pien yam awaco botwu kong ni wun piwu lit botwa mada , wek wato dok wakwo kacel kwedwu .
atye ki gen mada i komwu ; awakke bene matek piwu . cwinya okwe maber , dok apong ki yomcwiny i canwa ducu .
cakke i kare ma wao i makedonia pe wabedo ki yweyo mo . can onongo orumowa woko tungngi ki tungngi , lweny i kin dano ki lworo ma onongo tye i cwinywa .
ento lubanga ma kweyo cwiny jo ma can obwoyogi , okweyo cwinywa pi bino pa tito .
pe pi binone keken , ento bene pi kit ma wun wukweyo kwede cwinye . en otito botwa pi mit ma wutye kwede me nena , cwercwiny ma wutye kwede , ki kit ma wularo kwede pira , ci omedo yomcwinya ameda .
kadi bed waragana ca yam ocwero cwinywu , an pe dong angut pi coyone , kadi bed yam angut pien aneno ni waraga ca ocwero cwinywu pi kare mo .
kombeddi an cwinya yom , pe te lokke ni , pien awango cwinywu , ento pien wang cwinywu omiyo wungut . wangcwinywu meno onongo oa ki bot lubanga , wek omi pe wunong can mo piwa .
pien wangcwiny ma lubanga miyo kelo ngut ma tero dano i larre , ma pe dong gitwero waco ni , “ kono yam pe atimo ” ; ento wangcwiny me lobo kelo to .
kong wunen kit ma lubanga otiyo kwede ki wangcwinywu ! dong wunen kit ma wuketo kwede cwinywu , kit ma dong wuketo kwede tek me nyuto ni wupe ki bal , kit akemowu , kit lworo , kit mit ma wutye kwede me nena , kit ma wularo kwede pira , ki kit ma wuculo kwede kwor ! wun dong wutyeko nyutte woko kenwu i yo ducu ni pe wutye ki bal mo i lok meno .
mumiyo kadi bed acoyo botwu waraga , pe acoyo pi ngat ma otimo gin marac , kadi pi ngat ma gitimo gin marac i kome , ento acoyo wek omi kit ma wularo kwede pira onen woko ka maleng botwu i nyim lubanga .
man en aye gin mumiyo cwinywa dong okwe . medo i kom kwecwinywa , yam wabedo ki yomcwiny mada pi yomcwiny pa tito , pien wun ducu wukonyo me kweyo cwinye .
kadi bed yam awakke i nyime piwu , lewic pe omaka ; ento kit macalo yam lok ducu ma wabedo ka tito botwu obedo lok me ada , kit meno wakkewa bene i nyim tito obedo me ada .
ka ce en po i kom kit macalo wun ducu wuwinye kwede , ki kit ma wujole kwede ki lworo ki myelkom , mar medde ameda i iye i komwu .
an cwinya yom , pien atye ki gen madit i komwu i yo ducu .
utmegiwa , wamito wunge pi cwiny me kica ma oa ki bot lubanga ma onen bot lwak dano ma guye kricito ducu ma gitye i makedonia .
gin guciro un ducu ma gitemogi kwede matek , ento gin mua ki i yomcwiny madit ma gin gubedo kwede i dye can madit mada ma yam odiyogi ca , en aye lonyo madit me cwiny ma gubedo kwede me miyo mot .
pien gin yam gumiyo gin ma giromo miyone , ki makatone bene , kit ma an kikoma aneno , ma pe gidiyogi iye adiya .
gin gulegowa ma gibako doggi ni watim ber , waye gin giribbe kwedwa i konyo jo pa lubanga .
yam gutiyo tic mukato genwa woko , pien gukwongo mine kengi bot lubanga , ka dong pi mit pa lubanga gucako mine kengi botwa bene .
ka dong wacuko cwiny tito ni , kit macalo yam dong en ocako tic man me kica i kinwu , myero bene dong ocob woko .
dong macalo wun wuloyo dano i yo ducu , i kom niye , i loko lok , i ngec , i keto cwinywu ki i mar ma wutye kwede i komwa , ber wulo dano bene i tic man me kica .
gin ma aloko-ni pe obedo cik ma an aye amiyo , ento anyuto botwu kit ma jo mukene giketo cwinygi , wek anen mar ma wutye kwede ka obedo mar me ada .
pien wungeyo cwiny me kica ma rwotwa yecu kricito obedo kwede ; kadi bed nene en lalonyo , ento piwu olokke odoko lacan , wek i canneni wun wudok lulonyo .
man tamma ma amiyo i lok man : twero bedo ber ka wutyeko gin ma yam wucako i mwaka mukato-ni woko . yam wun aye wubedo jo mukwongo , pe i tic keken , ento i yeyo me tiyo tic bene .
kombeddi amito wumedde wuwot anyim ki ticwu ca , wucob woko . wubed ki miti me tyekone ma rom aroma ki maca ma yam wukwongo kwede , kun wukwanyo gin ma mitte ki i kom gin ma tye botwu .
lubanga gamo mot ma dano tye kwede , tekke en obedo ki miti me miyone , ma pe paro gin ma pe etye kwede .
pe awaco ni jo mukene gubed maber , wun aye can odiwu , ento ni dano ducu gubed maromrom .
kit macalo kombeddi wutye ki jami mabuppi , wukonygi i cangi , wek ka wang mo gin gubedo ki jami mabup , gin bene gubikonywu ki gin murem botwu , ci dong miyo wubedo maromrom ;
macalo yam gicoyo ni , “ ngat ma ocoko mabup , gin mo pe odong bote , ngat mucoko manok mo , gin mo pe orem bote . ”
wapwoyo lubanga pien oketo i i tito miti madwong ma rom ki mewa me konyowu .
en pe ojolo legawa keken , ento cwinye tye iye matek , mumiyo en gire bino botwu pi mitte kene .
waore kacel ki ominwa ca ma ngene twatwal bot jo ducu ma guye kricito pi kit ma en tito kwede lok me kwena maber .
pe meno keken , ento lwak dano ducu ma guye kricito yam guyere me wot kacel kwedwa i tic man me kica ma watye ka tiyone pi miyo deyo bot rwot , ki pi mitiwa me miyo kony bot dano .
watemo gwokke matek wek ngat mo pe onong bal mo i kit ma watye ka tic kwede ki mot man mabup ma giketo i cingwa-ni .
tamwa tye me timo gin maber , pe i nyim lubanga keken , ento kadi wa i nyim dano bene .
dong waorogi kacel ki ominwa mukene ma wabedo ka temo kite pi kare malac , ci wanongo ni en obedo dano ma keto cwinye i kom tic mapol , ento i kare-ni dong tye ka keto cwinye matek twatwal makato ma yam con , pi gen madit ma en tye kwede i komwu .
tito lawota dok latic wadiwa piwu , ki utmegiwa mukene-gu , gin luor pa jo ducu ma guye kricito , gin bene aye jo ma kelo deyo bot kricito .
pi meno , wunyut mar ma wutye kwede woko ka maleng bot dano ducu ma guye kricito , wek gunen ni nyattewa ma wanyatte kwede piwu onongo tye atir .
kombeddi pe mitte ki tung bota me coyo botwu lok i kom mot ma gimiyo pi konyo jo pa lubanga ,
pien angeyo miti ma wutye kwede . atye ka nyatte piwu mada bot jo makedonia ni meno , “ jo akaya guyubbe woko wa con cakke i mwaka mukato . ” pi cukke ma wubedo ka cukke kwede , omiyo polgi bene guketo cwinygi .
dong acwalo utmegiwa botwu ennu wek nyattewa piwu i lok man pe ogik i lok keken , ento myero wubed ma wuyubbe i kit ma awaco botgi-ni .
ka ce ao kunnu ki jo makedonia mogo , ka gibinongo ni pe wuyubbe , ci miyo doga two woko , pi gen ma onongo waketo i komwu ; ento wun kono ?
meno aye gin mumiyo atamo me cuko cwiny utmegiwa me kwongo nyima me bino botwu , wek gin aye kong gunen ka mot man ma yam wucikke me miyone-ni wuyubo ; wek dong obed ma giyubo woko macalo mot ma wumiyo giwu ki cwinywu kenwu ma pe gidiyowu iye adiya .
lok tye kit man ni , dano ma coyo kodi manok , bikayo bene manok , ngat ma coyo kodi madwong , bikayo bene mabup .
dano acel acel myero otim kit macalo cwinye mito , labongo wangcwiny mo nyo dic mo . pien lubanga maro ngat ma miyo jamine ki yomcwiny .
dok lubanga twero miyo botwu jami mabeco mapol ata , wek kare ducu wubed ki jami ma romowu maber , ma weko wun bene wutwero miyo kony mabup pi kony tic ducu mabeco ,
macalo yam gicoyo ni , “ ocoro jamine mapol , omiyo ki lucan , berre bedo nakanaka . ”
ngat ma miyo kodi bot dano ma laco kodi , ki cam me acama , bimiyowu kodi dok binyayone bene , ci dong miyo gin mua i kom cwiny maber ma wutye kwede bedo dit twatwal .
en bimiyo wulony i yo ducu , ma romo miyo wubedo ki cwiny maber me miyo mot i kare ducu ; pi ticwa bimiyo dano gipwoyo lubanga .
pien tic me kony macalo man ma wutiyo bikelo gin ma mitte bot jo pa lubanga ; ento pe meno keken , bikelo bene pwoc madit twatwal bot lubanga .
pi gin maber ma ticwu kelo , bimiyo jo mapol gimiyo deyo bot lubanga , pien nyuto winy maber ma wutye kwede i lok me kwena maber i kom kricito ma watito , ki pi cwiny maber ma wupoko kwede limwu bot jo-nu ki bot jo mukene ducu .
gibilego lubanga piwu bene kun cwinygi paro piwu , pi kica pa lubanga madit ma okato kare ma dong onen i komwu .
gipwo lubanga pi motte maber ma pe wacce .
an paulo akok botwu kun abako doga , an ma giwaco ni amwol dok awor bene ka atye kacel kwedwu , ento abedo ger ka atye woko cen . alegowu i lok man pi mwolo dok pi kica pa kricito .
alegowu ni ka abino botwu , pe wumiya abed ki kit gero ki tekcwiny ma ageno ni atwero bedo kwede i kom jo mogo ma gitamo ni wan walubo kit me lobo man .
i adane wan wabedo i lobo , ento pe watye ka lweny ki jami lweny me lobo .
jami lweny ma watiyo kwedgi me lwenywa pe obedo jami lweny me lobo man , ento gubedo jami lweny me tek pa lubanga , ma turo cel gogo pa lumerokwa woko .
waturo kwede tam ma pe atir , ki kit wakke ducu ma tingnge me pyem , ma gengo dano miyo pe gingeyo lubanga , kun wamako tam acel acel macalo opii , waketo i te loc pa kricito .
dok bene wayubbe me keto can i kom dano ducu ma gipe ki winy , ka onongo wun dong wutyeko mine kenwu i te locwa .
wunen gin ma tye i nyimwu . ka ce dano mo genne kekene ni en dano pa kricito , kong myero otam bene ni , macalo en dano pa kricito , wan bene watye kit meno .
pien kadi bed anyatte matek twatwal pi twero ma rwot omiyo botwa , lewic pe bimaka ; twero meno en omiyo botwa me konyowu , pi dongowu , ento pe me dwokowu cen .
pe amito anen botwu macalo ngat ma tye ka burowu ki waraga ma acoyogu .
pien dano gitye ka waco ni waragana pek dok gwa , ento ka ao botwu koma nen goro , dok bene gin mo pe i lokka ma aloko botwu .
jo macalo meno myero guniang ni , pe tye apokapoka mo i lok ma wacoyo i waragawa ka watye cen ka mabor , ki gin ma wabitimo ka watye kacel kwedwu .
pe watingnge me kette kenwa i rwom acel ki dano mogo ma i kin jo ma gimaro korre kengi , nyo me porre kenwa kwedgi . kit ma gitye ka pimme kwede i kingi kekengi , dok bene giporre kengi ki gin me porregi ma ginongo i kingi kengi , kit jo macalo meno gin luming .
ento wan giwa pe wabinyatte makato kare ; wabigik mewa ka ma yam lubanga opoko botwa , ma wun bene wutye iye .
wan pe wamedo ka gikwa , calo pe gipoko botwa me o botwu , pien wan aye ma yam wakwongo bino botwu me tito lok me kwena maber i kom kricito .
pe wanyatte ma okato kare i kom tic ma jo mukene aye guyelle iye ; ento watye ki gen ni ka niyewu dong omedde , ticwa bene bimedde matek i kinwu , kun lubo ka ma yam gityeko poko botwa .
man bimiyo watito lok me kwena maber i lobo ma tye yo tung i ngewu kuca , kun pe wanyatte pi tic ma jo mukene gutiyo i ka tic pa ngat mukene .
“ ngat ma nyatte myero onyatte pi rwot , ” macalo yam gicoyo .
pien pe ngat ma pakke kekene en aye ma lubanga pwoyo , ento dano ma rwot dworo .
kono wudiyo cwinywu manok mo i koma i mingona-ni . kong wudi cwinywu ba !
nyeko omaka piwu ki lakodi nyeko ma lubanga tye kwede bene-ni ; pien wucal ki nyako ma ayubo me nyomme ki laco acel , kun ageno ni abitere bot cware , en aye kricito , kun en nyako maleng ma pud pe laco mo obedo kwede .
ento atye ki lworo ni , kit macalo twol yam obwolo kawa ki ryekone , wun bene dano bibalo tamwu woko , ma miyo pe dong wubimaro kricito ki cwinywu ducu ki mar maleng .
pien ngat mo ma obino botwu , ka cako tito botwu pi yecu mukene mapat ki maca ma watito pire botwu-ni , nyo omiyowu cwiny mapat ma yam pe wutye kwede , nyo otito lok me kwena mo mapat ma yam pe wugamo , meno wudiyo cwinywu iye maber twatwal .
ki i tamma , aneno ni lukwena madongo ma gukato kare ca pe gikata kadi ki acel .
gwok nyo pe aryek i lok , ento aryek i ngec mada . meno yam dong wanyuto botwu ka maleng , i yo ducu ki i kare ducu .
yam atimo bal ka mwolle kena wek aket dit i komwu , kun atito botwu lok me kwena maber mua ki bot lubanga nono , labongo gamo cul mo ?
gitwero waco ni yam ayako lwak pa kricito ka mukene piwu , pien ceng agamo lim ki botgi pi ticca botwu .
dok bene i kare ma onongo atye botwu , ka can jami mo omaka , pe ayelo ngat mo i kinwu , pien utmego ma gua ki i makedonia gukelo gin ducu ma mitte pira . onongo abedo ma agwokke , dok bene abigwokke , wek pe amiwu peko mo .
dong awaco botwu ni , macalo ada pa kricito tye i cwinya , pe gibigengo nyattena i lok man i lobo akaya ducu .
pingo ? pien ni pe amarowu ? lubanga ngeyo ni amarowu .
gin ma atiyo abimedde ki tiyone , wek pe ami jo ca gunong kare ma gimito wek gimi onen ni gin girom aroma kwedwa i tic ma ginyatte iye-nu .
pien jo-nu pe gin lukwena kikome , gin lutic ma gibwolo dano , ma gilokke woko ginen calo lukwena pa kricito .
ngat mo myero pe obed ki ur i lok man , pien kadi catan kikome bene lokke nen macalo lamalaika ma menyo piny .
man pe dong gin ma pire dit twatwal ka ce lutic pa catan gilokke ginen calo lutic ma tiyo gin ma atir ; agikkigi bibedo rom ki gin ma gutiyo .
kong doki awac ni , ngat mo pe opar ni an laming ; ka ce onongo wutamo kit meno , ci dong wujola macalo dano maming , wek omiya bene anyatte manoknok .
( gin ma atye ka wacone botwuni pe gin ma rwot omiya ni awac botwu ; aloko calo dano maming ki gen man ma atye kwede me nyatte .
macalo jo mapol ginyatte pi gin me lobo i kit me dano , an bene abinyatte . )
pien wudiyo cwinywu ki yomcwiny i kom jo ma luming , kun wun jo maryek .
wudiyo cwinywu kadi ka ngat mo lokowu me doko opiine , nyo camo limwu , nyo buyowu , nyo um i komwu nyo kadi dongo lemwu .
lewic omaka omiyo aye ni wan yam pe wabedo tek i yo meno ! ento gin mo keken ma dano okette me nyatte pire , an bene akette woko me nyatte kit meno , ma onongo pud aloko macalo laming .
gin mono jo ibru ? an bene . gin jo icrael ? an bene . gin mono likwayo abraim ? an bene .
gin lutic pa kricito ? an gira aloko calo dano ma lapoya , awacci , akatogi woko . atiyo tic aloyogi , ari i mabuc akatogi , gigoya ma wel odoone pe kwanne , abwot ki i lak to tyen mapol .
lujudaya gugoya tyen abic ki del pyeradek wiye abongwen .
gigoya ki odoo tyen adek , gicela bene ki got kicel , mel otur woko kweda tyen adek ; abuto ari i nam matutu dyeceng ki dyewor benebene tyen acel .
ari i wot mapol ma can bene opoto i koma , can mua ki i lwak kulu mupong ki pii , can mua bot luyak , can mua bot lutuwa , can ma lurok guketo i koma , can ma nen i gang , can ma nen i tim , can ma poto i nam , ki can ma a ki bot utmego ma gin lugoba .
acanne twatwal i tic matek ; tyen mapol pe anino dyewor . ari kec ki orwo pii ; tyen mapol abedo labongo cam mo ma romma , dok abedo i piny mangic labongo ginaruka .
medo i kom gin jami mukene-gu ducu , tye gin acel ma kelo peko bota kare ki kare , en aye par ma atye kwede pi jo muye kricito i kabedo mapatpat ducu .
tye ngat mo ma goro ma kun an pe agoro ? tye ngat mo ma gimiyo opoto i bal ma cwinya pe owang pire ?
ka ce onongo myero anyatte , abinyatte pi gin ma nyuto gorona .
lubanga won rwotwa yecu kricito , ma gipwoyo nakanaka , en ngeyo ni pe aloko goba .
i kare ma onongo atye i damaciko , laloc mo me dul lobo ma tye i te loc pa kabaka areta obedo ka kiyo gang meno ni wek emaka ,
ento gicwala woko ki aduku madit kun gimiyo akato ki i wang dirica ma i kom cel , ci omiyo abwot woko ki i cinge .
myero anyatte ; kadi bed pe konyo gin mo , abilok i kom gin ma aneno i wang lek ki gin ma rwot onyuto bota .
angeyo dano mo i kin jo pa kricito ma yam gitingo gitero woko malo wa i polo me adekke , kombeddi dong okato mwaka apar wiye angwen kulu . ( ka kono lubanga otingo kome , kono nyo omiye oleko aleka , an gira pe angeyo , ento lubanga ngeyo . )
angeyo ni dano meno yam gitinge malo gitere wa i paradic . ( ka ce lubanga otingo kome , gwok nyo omiye oleko aleka , pe angeyo , ento lubanga ngeyo . )
kit lok pa dano macalo meno aye bimiyo anyatte , ento pira kena pe abinyatte , ento kono pi gorona aye keken .
kadi bed onongo nen calo amito nyatte , pe abibedo laming pien nongo aloko lok ada . ento pe abinyatte , wek dano mo pe obed ki par i koma makato gin ma en oneno i koma , nyo lok ma en owinyo awinya ki bota .
me gwoka wek pe alyerre kena ma okato kare pi lwak jami mapol ma yam lubanga onyuto bota , yam girwako okuto i koma , ma onongo en pud lwakena pa catan wek oket can i koma , wek pe akette malo kekena ma okato kare .
yam alego rwot pi man tyen adek ni jami macalo meno oa woko ki i koma .
cutcut en ogamo ni , “ kicana tye ma rommi , pien tekona bedo tek twatwal ka ma goro tye iye . ” en meno gin mumiyo anyatte ki yomcwiny madit twatwal pi gorona , wek tek pa kricito obed i koma .
pi kricito omiyo cwinya yom pi goro mapatpat ma atye kwede , ki pi yet , ki pi can , ki pi peko mogo ma giuna kwede , ki peko ma diya matek ; pien ka ma agoro iye , kenyo en aye ka ma atek iye .
onongo abedo laming ! wun aye mucora iye , pien onongo myero wun aye wudwora . lukwena madito mukato kare ca pe gikata kadi ki acel , kadi bed an pe a gin mo .
gin ducu ma nyuto ni an lakwena kikome yam otimme i kinwu ki diyo cwiny madit , lanyut mogo , tango ki tic me aura madito .
ngo ma yam oremowu makato lwak muye kricito i kabedo mukene ducu ? gwok nyo man keken ni an yam pe abedo ka nurowu ki peko ? wutimma ber , ka ce onongo abalo pi koyowu woko kit meno !
man dong tyen me adek ma ayubbe me bino kwede botwu , ento dong pe abimiyo peko nurowu . pien an pe amito jamiwu , ento amito wun kikomwu . pe litino aye ma myero gukan jami me mono pi lunyodogi , ento lunyodo aye myero gukan jami pi litinogi .
abibedo ki yomcwiny madit me miyo jami ducu ma atye kwede , kadi wa tek koma ducu , pi konyo kwo me tipowu . wubimara manoknok ni , pien amarowu matek ?
wubiloko ni , “ meno ber , en kikome pe onurowu ki peko , ento en ladwala , yam omakowa woko cutcut ki lok goba . ”
tye ngat mo i kin jo ma nene acwalogi botwu-ni , ma obuyo gin mo ki botwu pira ?
onongo alego tito ni myero ociti , ka dok aoro ominwa mukene me wot kacel kwede . tito obuyowu ? yam pe watiyo tic ki kit cwiny acel ? onongo pe walubo yo acel keken ?
wun wutamo ni watye ka pido piwa kenwa kare man ducu i nyimwu ? pe kumeno ; wan watye ka lok i nyim lubanga , macalo jo pa kricito . dok bene , wun ma amaro , aloko me konyowu wek wudong wudok jo muteggi .
pien alworo ni ka ao kunnu , gwok nyo abinongo wupat ki kit ma amito wubed kwede , dok wun bene gwok nyo wubinongo apat ki kit ma wumito abed kwede . gwok nyo abinongo wutye ki daa , nyeko , kiniga malyet , laro dito , yet , lok kwot , lok me bwolo ki anyobanyoba .
alworo bene ni ka adwogo botwu i anyim , lubangana bimiyo lewic maka woko i nyimwu ; ci bimiyo akok pi jo mapol i kin dano ma yam gutimo bal , ka dong gukwero ngut woko i kom timgi me caro , me abor ki me kwele .
man dong tyen me adek ma abio kwede botwu . caden ma romo aryo nyo adek aye myero gumok lok ducu ma gikelo me alara , macalo yam gicoyo .
lok man yam atito botwu con i kare ma atye i wotta me aryo , dok anwoyo wacone kombeddi ma dong atye cen , bot jo ma yam gubalo , ki bot jo mukene ducu , ni meno , ka dok adwogo botwu pe abitimo kica ki ngat mo ,
pien wubimito neno gin ma moko ni kricito aye ma tye ka lok i doga . en pe goro ki botwu , ento nyuto tekke i iwu .
yam gigure i kom yatariya pi gorone , ento kombeddi en kwo pi tek pa lubanga . kadi wan bene wagoro i en , ento i bedowa kwedwu wabibedo kacel kwede pi tek pa lubanga .
kong wungine kekenwu , wek wunen ka ce wucung matek i niyewu . wutemme kekenwu . pe wuniang ni yecu kricito tye i iwu , tekke ka wubedo dano ma lubanga pwoyo ?
ageno ni wubiniang maber ni wan mere pe wabedo jo ma pe gipwoyogi .
walego lubanga piwu ni pe wutim gin mo marac , pe me nyuto ni wan jo ma lubanga pwoyo , ento wamito ni wun wutim gin maber , kadi bed wanen calo jo ma en pe opwoyo .
pien wan pe watwero tiyo gin mo ma pe rwatte ki lok ada , ento watwero tiyo gin ma rwatte ki gin ma tye ada keken .
cwinywa yom ka wagoro ma nongo wun wutek , dok walego piwu ni wudok jo muteggi .
gin mumiyo acoyo lok ma pud atye ka mabor kwedwu , wek pe abed ger i komwu ka abino , kun atiyo ki twero ma yam rwot omiya wek akonywu me dongo , ento pe me dwokowu cen .
me agikkine , utmegina , dong wubedi . wuyub kitwu dong obed maber , dok bene myero wuwiny kokona pi gin ma alegowu pire . wubed ki cwiny acel , wubed bene ki kuc , ci lubanga ma won mar ki kuc bibedo kwedwu .
wumotte kekenwu ki mot me mar .
kica pa rwotwa yecu kricito , ki mar pa lubanga , ki ribbe ma cwiny maleng kelo obed kwedwu ducu .
waraga man oa ki bot paulo ma en lakwena . pe dano mogo aye ma ceng guore , or ma mere me bedo lakwena pe yam owok ki bot dano mo , ento oa ki bot yecu kricito ki bot lubanga won ma ceng ocere woko ki i kin jo muto .
lubanga wonwa ki rwotwa yecu kricito omiwu kica kacel ki kuc ,
en kricito ma yam omine kene pi balwa wek elarwa woko ki i gin marac me kare man , kun lubo gin ma lubanga wonwa mito .
deyo obed bote nakanaka . amen .
an auro kit ma wulokke kwede oyot , kun wubwoto ngat ma ceng olwongowu i kica pa kricito , dok wulokke woko wutye ka lubo lok me kwena maber mo mukene .
lok me kwena maber mo mukene gire pe , ento tye jo mogo ma balo cwinywu woko , kun gimito gilok lok me kwena maber pa kricito odok gin mapat .
ento kadi bed wan , nyo lamalaika mo mua ki i polo , otittiwu lok me kwena maber mapat ki lok ma nene watito botwu-ni myero gicen woko .
kit macalo nene watito botwu , pud dok atittiwu aye ni , ka ce tye ngatti mo ma dok tye ka tittiwu lok me kwena maber ma pokke woko ki ma yam dong wuye-ni , myero gicen woko .
kombeddi atye ka yenyo cwak pa dano , nyo pa lubanga ? gwok nyo atye ka temme me yomo cwiny dano ba ? ka ce nene abedo ka yomo cwiny dano , onongo myero pe abed latic pa kricito .
utmega , amito wunge lok man , ni , lok me kwena maber ma ceng atito botwu-ni pe obedo gin pa dano .
pe yam agamo lok man me kwena maber ki bot dano mo , dok bene pe gipwonya kwede apwonya , ento anongo ki bot yecu kricito ma ceng onyutte bota-ni .
wutyeko dong winyo lok i kom kwona macon i kare ma onongo pud alubo dini pa lujudaya , kit ma abedo ka libo kwede jo muye lubanga , kun atimo bwami i komgi , dok atemme mada me nekogi woko liweng .
i dini pa lujudaya an aye ma onongo aloyo jo mapol ma gin yalwakka ma gin jo me rokka , kun aketo cwinya adada me lubo kit me tekwaro pa kwarowa .
ento lubanga yam oyera wa con , oketa woko pat ma onongo pud peya ginywala , ka dok olwonga gire pi kicane .
cwinye obedo yom me nyutta wode , wek acit atit pire bot lurok . i kare ma lok man otimme , pe aa acito bot dano mo ni omiya tam ,
dok bene pe aa acito i jerucalem bot jo mukwongo bedo lukwena kweda , ento acito gira cen wa i arabia , ka aa ki kunnu dok adwogo cen i damaciko .
i nge mwaka adek acito i jerucalem ka limo kepa , ci abedo kunnu pi nino apar wiye abic .
ento i kin lukwena aneno yakobo omin rwot keken .
( me ada kadi wa i nyim lubanga , lok ducu ma acoyo botwu i waraga man goba pe iye . )
ka dok acito i lobo ciria ki cilicia ,
kun onongo lwaka dano mapol ma guye kricito ma gitye i kabedo ducu i judaya peya gingeya dok peya guneno koma .
onongo guwinyo lok i koma keken ma gitittigi ni , “ ngat ma yam obedo ka yelowa-ni , kombeddi tye ka tito lok i kom niye man ma yam kong otemo tyekone wokoni . ”
omiyo gupako lubanga pira .
lacen i nge mwaka apar wiye angwen dok acito i jerucalem aye kacel ki barnaba , dok bene atero tito me wot kacel kweda .
gin mumiyo acito kunnu , pien lubanga onongo onyutta ni myero aciti . ka ao kunnu , ci aketo lok me kwena maber ma abedo ka titone bot lurok-ki i nyimgi , i mung bot jo ma ngene , wek ticca ma atiyo , nyo ma dong atyeko tiyone con , pe obed me nono .
ento tito ma onywako wot kweda , kadi bed onongo en lagrik , pe gibedo ka diye ni myero gilire .
kadi bed onongo tye jo mogo ma gikelogi i kinwa ma pe gin utmego kikome , magi gin jo ma gubino ka roto kit kuc ma watye kwede i kricito yecu , ka wek gilokwa wadok opii .
ento kare mo obedo pe ma waye ni gulowa , wek wagwok lok ada me kwena maber piwu .
ki tung bota pe onongo aparo pi jo ma gingene ni gin ludito , pien lubanga gire pe lengnge tung bot ngat mo pi kit ma en tye kwede . gin jo ma ngenenu pe gumedda gin mo .
ento guniang ni lubanga dong omiya tic me tito lok me kwena maber bot lurok , ma rom ki kit macalo yam gimiyo ki petero tic me tito lok me kwena maber bot lujudaya ;
pien ngat mutiyo kacel ki petero tic me tito lok me kwena maber bot lujudaya , obedo ka tic i koma bene bot lurok .
yakobo ki kepa ki jon ma yam gingeyogi ni gubedo lutel , ka dong guniang pi kica ma lubanga omiya ci gugamo an ki barnaba macalo lutic wadigi , kun gipoko tic ni wan myero wacit bot lurok ki gin gubecito bot lujudaya .
gin gulegowa lok acel keken ni myero wapo pi lucan , ma man aye onongo gin ma aketo cwinya ni myero atim .
i kare ma kepa obino i antiokia ajuke woko atyer ka maleng pien onongo otimo gin ma pe ber .
pien i kare ma jo mogo ma gua ki bot yakobo peya gubino , onongo kepa nywako cam kacel ki lurok ; ento ka gubino ci kepa ojer onyiko woko cen , opokke woko ki botgi pi lworo dul pa jo ma mito ni jo muye kricito myero kong gilirgi .
lujudaya mukene gucako lubo kit pa kepa me goba , kadi ki barnaba bene ocako ngak woko kun lubo kitgi ma pe nyuto cwiny me ada .
ento i kare ma aneno ni guweko ada me lok me kwena maber woko ma onongo tamgi tye ka wot atata , ci awaco bot petero i nyimgi ducu ni , “ ka in ma lujudaya-ni ilubo kit pa lurok , ma pe ibedo calo lajudaya , ci itwero diyo lurok ningning me lubo kit pa lujudaya ? ”
wan kikomwa wan lujudaya nia wa i anywalli , pe wan lurok , jo ma lubalo-gu .
ento wangeyo ni dano pe gikwano ni kite atir pien tiyo gin ma cik mito , kono pi ye yecu kricito keken . kadi wa wan lujudaya bene watyeko ye yecu kricito wek gikwanwa ni kitwa tir pi ye kricito , ento pe pi tiyo gin ma cik mito ; pien pe gibikwano dano mo ni kite atir pien tiyo gin ma cik mito .
ento kombeddi , ma watye ka yelle wamito gikwanwa ni kitwa atir pi kricito , ka wan kikomwa dok ginongo ni wan lubalo , ci kricito mono obedo lakwena me tic pi bal ? adadaneni pe kumeno !
ka dok agero gedo ma yam amuko areto woko piny-nyi odoco , ci an kara labal marac .
pien pi temo tiyo gin ma cik mito omiyo yam ato pi cik , wek abed kwo tung bot lubanga .
yam gigura i kom yatariya kacel ki kricito ; pe dok an ma akwo-ni , ento kricito aye ma bedo kwo i iya . kwo ma kombeddi atye kwede i komani , abedo kwo pi ye wod pa lubanga , ma ceng omara ka omine gire pire kene pira .
an gira pe abolo kica pa lubanga ; pien ka gikwano dano ni kitgi atir pi cik , ci kricito yam oto nono labongo tyen lok mo .
wun jo galatia kara wuming kuman ! anga murogowu , wun jo ma ceng ginyuto botwu atyer kit ma giguro kwede yecu i kom yatariya macalo wuneno ki wangwu ?
kong apenywu ki peny man keken : wun mono yam wulimo cwiny maleng pi lubo cik , kono nyo pi ye lok me kwena maber ma wuwinyo gitito botwu-ni ?
wun kara wubedo ming kuman ! wucako lubo kit me cwiny , ci kombeddi dong wumito wugik ki tekkomwu ?
gin jami mapol madongo macalo meno otimme botwu nono ? i adane onongo otimme ki tyen lok !
en lubanga ma omiyowu cwiny maleng-ngi , dok otiyo bene tango mapol i kinwu , en tiyo man pien ni wulubo cik , kono nyo pi ye lok ma wuwinyo ma gitito botwu ?
kit ma meno bene yam gicoyo lok i kom abraim ni , “ en oye lubanga , omiyo gikwane ni en dano ma kite atir . ”
myero wunge ni jo ma tye ki niye , gin aye likwayo pa abraim kikome .
luco ginacoya yam con onongo dong gungeyo woko ni , lubanga bikwano lurok ni gin jo ma kitgi atir pi niye . lubanga yam otito lok me kwena maber con bot abraim kun wacce ni , “ rok ducu bilimo gum piri . ”
pi meno , jo ma tye ki niye gibinongo gum kacel ki abraim mubedo ki niye .
jo ducu ma gujengnge i kom tic me lubo cik dong gicenogi woko ; pien yam gicoyo ni , “ cen opot i kom jo ducu ma pe gilubo gin ducu ma gicoyo i buk me cik , kun gicobo bene ticce kakare . ”
kombeddi lok dong ongene woko ni , pe gikwano dano mo ni kite atir i nyim lubanga pi tiyo gin ma cik mito ; pien gicoyo ni , “ ngat ma kite atir pi niye bibedo kwo . ”
ento cik pe ocung i kom niye , pien gicoyo ni , “ ngat ma tiyo kun lubo gin ma cik mito bikwo pire . ”
kricito aye ma nene okokowa ki i cen ma opoto i komwa pien pe walubo cik ; en obino ci olokke odoko dano ma giceno ma ka-kawa . pien yam gicoyo ni , “ cen opoto i kom dano ma gingabo malo i wi yat . ”
lok man otimme wek gum ma lubanga ceng omiyo ki abraim lurok bene gunong pi yecu kricito , ka wek wan bene walim cwiny maleng ma yam giciko pire-ni pi niye .
utmega , kong anyut labol me lok i kom dano . ka jo aryo gucikke i gin mo-ni , ma gumoko gicikkegi , ngat mo pe dok twero lokone , dok bene pe twero medo gin mo i gicikke meno .
lubanga yam ocikke gin ki abraim ki bot lakware bene . ento yam ginacoya pe owacci , “ ki bot likwayu , ” ma nyuto ni gipol , ento owacci , “ ki bot lakwaru , ” ma nyuto dano acel keken , ma en aye kricito .
gin ma myero aloki tye kit man ni , cik ma dong obino lacen i nge mwaka miya angwen ki pyeradek pe dong romo turo gicikke ma con lubanga otyeko mokone woko-ni , dok bene pe bimiyo gin ma ociko lal nono .
ka ce leyo jami ma gimiyo ki abraim obedo pi cik , meno nongo pe lubo kit cikke mo . ento lubanga yam omiyo bot abraim i gicikke macalo mot .
cik dok mitte pingo ? cik yam gimedo ni wek turo cik onen woko ka maleng , nio wang ma lakwaro abraim ma giketo cikke pire-ni obino . lumalaika aye ma ceng gukelo cik , ci gumiyo i cing ngat ma larib dano kacel .
ento larib dano pe mitte pi ngat acel keken , ento lubanga aye tye acel .
cik dong tye ka pyem ki gicikke pa lubanga ? pe kit meno gire , pien ka nene gimiyo cik ma twero miyo kwo , kono kwano dano ni kite atir obedo pi lubo cik .
ento coc ma yam gicoyo otweyo dano ducu macalo lumabuc i te twero me bal , wek cikke ma nene giciko pi ye yecu kricito gimi bot jo muye en .
i kare ma niye peya obino , cik aye munongo gwokowa , kun otweyowa woko macalo mabuc , nio wang ma ginyuttiwa niye .
kit meno cik aye obedo lagwokwa ma myero olowa nio ka kricito obino , ka dong gicako kwanowa ni kitwa atir pi niye .
kit ma dong niye tye-ni , pe dok wabedo i te twero pa lagwokwa ;
pien wun ducu dong wudoko litino pa lubanga pi niye yecu kricito .
apokapoka mo dong pe i kin lajudaya ki dano me grik , i kin opii ki ngat ma lone kene , kadi i kin laco ki dako , pien wun ducu dong wurom i kricito yecu .
ka wun dong wulwak pa kricito , ci dong wun likwayo pa abraim ; dok pi cikke pa lubanga , wun lule gin ma yam en ociko bot abraim .
awaco kit man ni , laleyo ka pud latin bedo rom ki opii , kadi bed en won jami ducu .
en kong bedo i te loc pa jo ma gwoke ki jo ma gwoko jamine , nio ka kare ma wonne ociko oromo .
wan bene watye kit meno ; i kare ma wan pud litino , yam wabedo opii pa jogi ma gitye ka loc i wi lobo-ni .
ento ka kare kikome ma giciko-ni dong oromo , ci lubanga ocwalo wode ma dako onywalo , kun ginywalo i te cik ,
wek okok jo ma yam tye i te loc me cik , ka wek wan bene gilokwa wadok litino me paco .
kit macalo wun dong litino me paco , en aye mumiyo lubanga ocwalo cwiny wode i iwa , ma kok ni , “ abba ! wora ! ”
kit meno , pi tic pa lubanga omiyo in dong pe opii , ento latin me paco ; ka dong in latin paco , man nyuto ni in dong lale jami .
i kare macon ma onongo peya wungeyo lubanga , wubedo opii pa gin mogo atata ma i adane pe gin lubanga wacel .
ento kombeddi dong wungeyo lubanga , nyo kong awacci , lubanga dong ngeyowu ; ci dok wutwero dok cen ningning bot jogi macon ma gigoro , ma piny bene oloyogi woko-ni ? pingo dok wumito bedo opiigi pi tyen me aryo ?
wuketo cwinywu me gwoko nino , ki dwe , ki kare mapatpat , ki mwaka-gu !
abedo ki lworo matek , pien ticca ma ayelle kwede botwu , kara aneko iye koma nono .
utmega , alegowu ni wubed calo an , pien an bene dong adoko calo wun . wun giwu yam pe wutimo gin mo marac i koma .
wungeyo ni , pi lit koma omiyo atittiwu lok me kwena maber pi tyen mukwongo .
yam pe wungala dok pe wucaya , kadi lit koma okelo botwu aoma cwiny , ento wujola maber calo wujolo lamalaika pa lubanga , dok calo wujolo kricito yecu kikome .
gin ango dok mungolle i yomcwiny ma onongo wubedo kwede-ni ? an cadenwu ma aloko ni , ka ce nene twerre , kono wukolo wangwu woko ci wumiyogi bota .
an alokke adoko lamerokwu pi tito botwu lok me ada ?
jo mukene ca gibwolo wangwu nono , tamgi rac . gimito cego wiwu woko , wek wucak dworogi .
dworre pi gin maber , ber kare ducu , pe ka an atye botwu keken .
litinona , pud dok atye ka ciro arem kwedwu macalo dako ciro arem i kare me nywal , nio ka kit pa kricito ocwene i iwu .
onongo amito ni kono abino abedo kwedwu kombeddi , ka wek aniang kit gin ma myero alok botwu ki kunnu , pien tamma i komwu dong ocung woko ata .
wun jo ma wumito ni cik olowu , wun pe wuwinyo cik ? kong dong wutitta mono .
pien yam gicoyo ni , abraim onongo tye ki awobe aryo , acel obedo wod pa angeca , ki acel obedo wod pa dakone kikome .
ento wod pa angecani yam ginywalo i kit me kom , ki latin pa dako kikome-ni ginywalo pi cikke ma yam lubanga ociko .
man ma awaco-ni obedo carolok : mon aryo magi nyuto gicikke aryo bene . ngat acel oa ki i wi got cinai , litino ma en onywalo gubedo opii ; dako meno en aye agar .
kombeddi agar nyuto got cinai , ma tye i arabia ; rom ki jerucalem me kare-ni , pien en tye i opii kacel ki litinone .
ento jerucalem ma tye i polo lone kene , en aye obedo minwa .
pien yam gicoyo ni , “ bed ki yomcwiny , in dako ma lalur ma yam pe inywalo latin mo-ni , mwoc ki wer kun idangnge matek , in dako ma pud peya yam arem ogoyi ! pien litino pa dako ma gitenyo pol , kato litino pa dako ma bedo gin ki cware kacel . ”
utmega , wan wacal ki icaka , wan litino me cikke pa lubanga .
ento macalo i kare ca onongo latin ma ginywalo i kit me kom obedo ka uno latin ma ginywalo pi cwiny pa lubanga , i kare-ni bene tye kit meno .
ento ginacoya kono wacci ngo ? wacci , “ ryem angeca-ni woko gin ki wode , pien wod pa angeca pe bileyo jami kacel gin ki wod pa dako kikome . ”
kit meno , utmega , wan pe litino pa angeca , ento wan litino pa dako kikome .
kricito dong otyeko gonyowa woko ki i pii wek wabed jo me kuc ma walone kenwa . wacung dong matek ; pe dok wuye rwako tyenwu i okol me opii .
wuwiny ba , an paulo kombeddi awacciwu ni , ka gilirowu , ci kony pa kricito dong pe botwu .
anwoyo lokka doki bot dano acel acel ma giliro ni , en dong tye ki banya me lubo cik ducu .
wun jo ma wumito ni gikwanwu ni kitwu atir pi lubo cik , wun dong wupokke woko kenwu ki bot kricito ; dong wunyiko woko cen , wubwoto kica pa lubanga .
watye ki gen madwong pi cwiny maleng me nongo kit ma atir ma gimiyo pi niye .
pien i kricito lirre nyo bedo ma pe giliro ducu konygi pe ; niye keken aye konyo , ma ticce aye mar .
onongo nene wucako ringo ngwec maber ; anga mono ma dok ogengowu i lubo lok me ada ?
bito dano macalo man pe oa ki bot ngat ma ceng olwongowuni .
ka gitedo mugati , tobi matidi mo keken aye yenyo moko woko ducu .
atye ki gen i rwot ni , tamwu pe bipokke ki mera ; ento ngat mo-ni ma tye ka balo cwinywu woko-ni , kadi bed en anga , lubanga bingolle kop .
utmega , pingo dok pud giuna , ka an kikoma aye atito ni lirre ber ? ka nene atito lok kumeno , kono pe tye gin mo i lok i kom yatariya ma obedo macalo ajut ma yoko dano .
kono jo ma tye ka balo cwinywu-ni gumedde anyim , gukolle woko kekengi gigi !
utmega , yam gilwongowu me bedo ki kuc kun wulone kenwu ; ento pe dok wulok kucwu odok me cobo mit ma ginywalowu kwede . ma ka timo meno , myero dano acel acel omine me konyo luwote pi mar keken .
pien cik ducu giribogi woko i lok acel keken ni , “ mar lawoti macalo imarre keni . ”
ento ka wubedo ka kane kekenwu ki lakwu , kun wutimo dano wadiwu calo guci , myero wugwokke wek pe wutum woko kekenwu .
ento awacciwu ni , wuye cwiny maleng pa lubanga aye otelwu , wek pe wucob miti me kit pa dano .
pien miti me kit pa dano pyem ki miti pa cwiny maleng , dok miti pa cwiny maleng bene pyem ki miti me kit pa dano . gin aryo-ni gimon , meno aye gin ma gengowu tiyo gin ma wumito .
ento ka cwiny maleng aye ma tye ka telowu , ci dong pe wubedo i te cik .
tic me kit pa dano ma nen woko ka maleng gin en : tim kwele , caro , tarwang ,
woro cal jogi , talo dano , mone , daa , nyeko , kiniga , laro dito , pyem , pokke ,
nek , mero ki kongo , cam me yomcwiny me mingo marac , ki mogo mukene macalo meno . pud dok ajukowu matek , kit macalo nene kong ajukowu , ni , jo ma timo gin macalo magi , ker pa lubanga pe bibedo megi .
ento nyig ma nyak pi cwiny maleng gin aye mar , yomcwiny , kuc , diyo cwiny , kica , ber , gen ,
mwolo , gwokke ken ; cik mo pe ma kwero gin macalo magi .
dano ma gin jo pa kricito yecu dong gutyeko neko par ki miti me kit pa dano woko , ci guguro woko bene i kom yatariya .
ka wabedo kwo pi cwiny maleng , ci myero dong wawotu kun walubo en .
pe myero wabed ka wakke awaka , pe wabutte ki tek i kom luwotwa , dok pe myero wabed ki nyeko i kinwa kenwa .
utmega , ka ce gimako dano ka timo bal mo , wun jo ma wutye ki cwiny pa lubanga wukonye wek odwog i yo ma atir , kun wubedo kwede ki cwiny me mwolo . kong ingine kekeni , wek in bene pe gibiti .
wuting peko pa luwotwu , meno aye bimiyo wucobo cik pa kricito .
pien ka dano mo tamo ki i cwinye kene ni en e gin mo , kun i adane nongo en pe gin mo , nongo en bwolle abwola kene .
dano acel acel kong ongi ticce kene ka ber , meno miyo tyen lok me wakkene bedo pi ticce kikome ma en otiyo , ma pe dok poro ki tic pa lawote .
pien dano acel acel tye ki yecce ma myero oting .
dano ma gitye ka pwonyo ki lok i kom kricito myero onywak jami ducu mabeco ma etye kwede ki ngat ma pwonye .
pe wuwek gibwolwu ; lubanga pe gituko kwede . gin ma dano ocoyo , en aye bene en bikayo .
ngat ma ocoyo kodi i poto me kit pa dano , gin ma en bikayo ki iye en aye to ; ento ngat ma coyo kodine i poto me cwiny maleng , bikayo mere kwo ma pe tum pi cwiny maleng .
pe myero waol ka tiyo gin maber , pien ka kare oromo , ka cwinywa pe odoko nyap , ci wabikayo kac .
dong kit macalo pud watye ki kare-ni , myero watiyu gin maber bot dano ducu , makato ducu myero watiyu bot utmegiwa ma guye kricito .
kong dong wunen kit nukuta madongo ma atye ka coyone ki cinga-ni .
jo ma tye ka diyowu ni myero wulirre-ni , gin aye jo ma mito ni gin maber ma gitiyo onen ki woko . tamgi tye ni pe myero giungi pi yatariya pa kricito .
kadi gin ma gilirogi-ni pe gimako cik , ento gimito ni gilirwu ka wek giwakke i gin ma gitimo i kom ki woko .
ento an pe amito awakke pi gin mo , kono pi yatariya pa rwotwa yecu kricito keken , pien ki tung bot lobo ducu dong giguro woko i kom yatariya , ki an kikoma bene dong gigura woko ki tung bot lobo .
pien bedo ma gilirre nyo ma pe gilirre lok mo pe iye ; ento gin ma pire dit twatwal en aye me bedo ginaketa manyen .
kuc ki kica obed i kom jo ma poro kwogi ki cik man , ki i kom jo pa lubanga ducu .
cakke kombeddi pe amito ngat mo oyela , pien atye ki poyo ma dong giketo i koma ma nyuto ni an opii pa yecu .
kica pa rwotwa yecu kricito obed kwedwu , utmega . amen .
waraga man oa ki bot paulo ma en lakwena pa kricito yecu pi mit pa lubanga . bot jo pa lubanga ma tye i epeco , ma gin aye jo ma genne i kricito yecu :
lubanga wonwa ki rwot yecu kricito omiwu kica ki kuc .
myero gipwo lubanga , won rwotwa yecu kricito , pien i kricito dong omiyowa kit gum me cwiny ducu ma tye i polo .
en oyerowa wa con i kricito ma pud peya ocako keto lobo , wek wabed jo maleng i nyime labongo bal mo i komwa pi mar mere .
lubanga pi mitte kene onongo dong oyubo con ni wan myero wadok litinone pi tic pa yecu kricito .
en otimo man wek wapak motte me kica me deyo madit ma en omiyo ki wan pi wode ma emaro .
pi remo me to pa wode ma ocwer piwa , dong gikokowa woko , giweko balwa , kit macalo lonyo me kicane dwong kwede ,
ma en omiyo botwa madit lawangacel , pi ryekone ki pi niangnge ducu ,
en dong omiyo wangeyo mung me mit mere , kun lubo yub maber ma ceng en oyubo me cobo i kricito .
yub pa lubanga ma en bicobo ka karene oromo , en aye me coko jami ducu ma tye i polo ki i wi lobo , ki ribogi woko kacel i kricito .
pien jami ducu tine kun lubo tam pa lubanga ki mitte . en oyerowa i kricito pi tamme , wek wan wabed jone , kun onongo yam en dong oyubo woko con ni ,
wan lujudaya ma wan aye jo mukwongo bedo ki gen i kom kricito , myero wami dano gupak deyo pa lubanga .
oyero wun lurok bene ma wutye i kricito , ma yam wuwinyo lok ada , ma en aye lok me kwena maber me larrewu . wun wuye en , en mumiyo gimiyowu cwiny maleng ma con lubanga ociko pire-ni , wek obed macalo lanen ma mere ma dong giketo i komwu .
en aye gin ma gijengo ma nyuto ni wabinongo gin ducu ma lubanga oyubbe me miyo botwa i kare ma lubanga bikoko jone kikome , ma bimiyo dano gipako deyone matek .
pi lok man , cakke ma awinyo pi niyewu i kom rwotwa yecu , ki pi mar ma wumaro kwede jo pa lubanga ducu ,
omiyo pe akeng pwoyo lubanga piwu , kun alwongo nyingwu bene i legana .
alego lubanga pa rwotwa yecu kricito , lubanga won deyo , wek omiwu cwiny me ryeko , dok bene onyutwu ngec i kome kekene .
dok bene alego ni en omeny tamwu , wek wuniang i kom gen ma en olwongowu iye , ki i kom mot me lonyo ki deyo madwong ma en miyo bot jone wek obed megi matwal .
alego bene wek wuniang i kit ma tekone madwong twatwal ma pe pimme-ni tye ka tic kwede i iwa , wan jo ma waye yecu . man rom aroma ki tic madit me twer ma en tye kwede ,
ma ceng ocero kwede kricito ki i kin jo muto , ka okete obedo i kabedo me deyo ka ngete tung acuc i polo .
en dong tye malo , loyo kit loc ducu ki twero ki teko ki dito ducu ma tye i polo , ki nying mo ma oywek i lobo me kare man ki i lobo me kare ma bibino-ni bene .
lubanga dong oketo jami ducu i te twer pa kricito wek olo , dok omiye bot lwak jo muye en wek en obed macalo wic , kun loyo jami ducu maber .
lwak jo ma guye yecu gin aye kom kricito , ma miyo en opong otum maber woko licwic , kun kricito bene opong i jami ducu ma i kabedo ducu .
i kare mukato onongo wubedo jo muto pi turo cik ki balwu .
i kare ca onongo wulubo yo maraco me lobo man , kun wuwinyo lok pa ngat ma loyo twer mogo ma tye malo i dye yamo , ma en aye cwiny ma kombeddi tye ka tic i i jo ma dag winyo lok ma lubanga waco .
wan ducu yam warom ki jo meno i lubo miti ma ginywalowa kwedeni , kun wacobo miti me komwa ki gin ma watamo piwa kenwa ; omiyo pi kit ma yam watye kwede , kiniga pa lubanga myero opot i komwa calo poto i kom jo mukene ducu .
ento lubanga lalonyo i kicane , mar ma en omarowa kwede dit twatwal ;
en mumiyo kadi bed onongo wadoko jo muto pi turo cikke , en omiyo wadoko kwo kacel ki kricito . lubanga olarowu pi kicane .
pi ribbewa ki kricito yecu en ocerowa woko kacel kwede , ka dong oketowa wabedo kacel kwede i polo .
en otimo man ducu wek enyut i kare ducu ma pud tye anyim lonyone madwong ma pe pimme me kica , ma onen ki berre botwa i kricito yecu .
pien pi kicane omiyo en olarowu pi niye . man pe otimme pi tic mo ma wun wutiyo ; meno obedo mot pa lubanga gire .
pe otimme pi ticwu mo , mumiyo ngat mo owek wakke pire .
wan wabedo ginaketa pa lubanga ; en oketowa i kricito yecu ni wek wabed jo ma tiyo tic mabeco ma yam en oyubo ni myero wati .
kong wupo i kit ma wun wubedo kwede , wun ma wubedo lurok i kit me anywalli . lujudaya gilwongowu ni wun jo ma pe giliro , kun gilwongnge kengi ni gin jo ma gulirre , pi lirregi ma cing dano otiyo i ringo komgi .
kong wupo bene ni i kare ca-ni onongo wupokke woko mabor ki kricito ; yam gikoyowu woko ki i kom lwak me icrael , pe wunywako gicikke pa lubanga ki gin ducu ma en ociko ni ebitimo pi jone . yam wubedo i lobo man labongo gen mo , lubangawu bene onongo pe .
ento kombeddi i kricito yecu wun jo ma yam wutye ka mabor dong gikelowu cok pi to pa kricito .
en kikome okelo kuc i kinwa , omiyo wan kwedwu dong wadoko lwak acel . pi miyo kome kene en dong okwanyo mone woko ki i kinwa macalo dong omuko cel ca ma yam poko kinwa woko-ni .
pi kelo kuc omiyo en ojwayo cik pa moses woko ki gin ma giciko iye ducu , wek omi wan jo me dul aryo-ni wadok rok acel manyen ma guribbe kacel i en .
pi tone i kom yatariya odwoko wan aryo ducu bot lubanga i kom acel , omiyo mone ogik woko .
yam en kricito obino otito lok me kwena maber me kuc botwu wun jo munongo wutye ka mabor , ki botwa wan jo ma onongo watye cok .
pi kricito wan ducu , wan lujudaya ki wun lurok , giyabo botwa yo i cwiny maleng acel-li me o bot lubanga won .
kombeddi dong wun pe wubedo lurok nyo lubedo ; wun kacel ki jo pa lubanga dong wutye ki paco acel , wun dong wu jo me ot pa lubanga .
wun dong kombeddi wudoko ot ma gigero , ma gutine obedo lukwena ki lutit lok pa lubanga . yecu kricito kikome obedo got madit me twoke .
gedo man okubbe kacel ki kricito , dok bene tye ka dongo me doko ot pa lubanga maleng i rwot .
wun bene gitye ka gerowu kacel i kome , wek wubed ot ma cwiny pa lubanga bedo iye .
pi lok man , alego lubanga piwu , an paulo ma abedo lamabuc pi kricito piwu wun lurok .
abedo ki tam ni wun dong wutyeko winyo kit ma lubanga omiyo abedo lakan-lim me kicane ki tung botwu ,
dok bene kit ma onyutta kwede mungnge , omiyo angeyo , macalo dong atyeko coyo pire macekcekki .
ka wukwano ci wutwero neno maber kit ma aniang kwede i mung ma otiko kricito .
i kare mukato yam lubanga pe onyuto mung man bot dano adana-ni , ento kombeddi dong onyuto bot lukwenane maleng ki lutit lokke , pi cwiny maleng .
mung meno tye kit man ni , pi lok me kwena maber omiyo lurok dong gudoko lule lonyo pa lubanga kacel ki lujudaya ; gudoko dul kom acel kwedgi , gin bene gunongo gin mo ducu kacel kwedgi ma yam lubanga ociko pire i kricito yecu .
an giketa abedo latic me lok me kwena maber pi mot me kica pa lubanga , ma omiya pi tic me twerone .
kadi bed atidi twatwal ki i kin jo pa lubanga ducu , ento en omiya mot man me kica me tito lok me kwena maber bot lurok i kom lonyo madwong pa kricito ma tere pe tatte ,
dok me miyo kit ma en ocobo kwede yub mere me mung onen woko ka maleng bot jo ducu . onongo lubanga mucweyo jami ducu-ni okano mung man pi kare ducu mukato angec ,
wek kombeddi oti ki lwak jo muye yecu me miyo luloc ki wegi twero ducu ma tye i polo gunge ryeko pa lubanga ma kite patpat .
man lubo tam pa lubanga ma onongo yam tye con , ma en ocobo i kom yecu kricito rwotwa ;
pire omiyo wan jo ma waye yecu walimo tekcwiny , pien oyabo botwa yo me o i nyim lubanga ki gen .
en mumiyo alegowu ni , pe myero cwinywu odok nyap pi can ma gitye ka una kwede piwu ; can man aye kelo botwu deyo .
lok man aye mumiyo arumo conga i nyim lubanga won ,
en ka ma nying man me won ocung iye i doggola pa jo me odi ducu ma tye i polo ki ma tye i lobo .
alego ni pi lonyone me deyo myero omi cwiny mere opongwu ki teko ki kero madwong i iwu ,
kricito bene obed i iwu pi niyewu . dok bene alego ni lubanga omi wucung matek i mar macalo yat ma lwite odonyo matut i ngom ,
wek wubed ki teko , ki cwiny me niang , kacel ki jo pa lubanga ducu , kit ma mar pa kricito lac kwede , kit mabor kwede , ki kit ma odongo kwede malo , dok kit ma tut kwede ,
wek wunge mar pa kricito ma kato ngec ducu , wek wupong ki gin mo ducu ma opong i i lubanga .
deyo obed bot lubanga ma twero tiyo tic madwong twatwal ma kato gin ma watwero lego pire nyo keto i tamwa , pi tekone ma tye ka tic i komwa .
deyo obed bote nakanaka i kricito yecu ki i lwak jo ducu muye en , i kare pa yalwak ducu . amen .
pi meno , an ma abedo lamabuc pi rwot alegowu ni wulub kit kwo ma myero , ma rwatte ki lwongo ma yam gilwongowu iye .
wuwor jo mukene , wubed mwol , dok wubed jo ma ciro gin ducu ma balo cwiny dano , kun ngat acel acel diyo cwinye i kom lawote ki mar .
wuket tek me gwoko ribbe ma cwiny maleng omiyowu wek wubed acel i twec me kuc .
kom tye acel , cwiny maleng bene tye acel , kit macalo gen bene tye acel ma lubana olwongowu iye .
rwot tye acel , niye acel , batija acel ,
lubanga bene tye acel ma en aye won dano ducu . en loyo jami ducu , tiyo i gin ducu , dok bene tye i gin ducu .
ngat acel acel i kinwa olimo mot me kica , ma oporre ki mot ma kricito omiye .
en mumiyo yam giwaco ni , “ ka ceng oito malo , otero opii mapol ma en oyako i lweny , ci omiyo mot bene bot dano . ”
“ oito malo ” te lokke ango ? te lokke ni olor piny bene i lobo ka matut .
ngat mulor piny en acel-lu bene aye oito malo ka mabor i nge polo ducu , wek epong jami ducu woko liweng .
mot ma en omiyo gin en : omiyo jo mogo me bedo lukwena , jo mukene me bedo lutit lok pa lubanga , jo mukene gubed lutit lok me kwena maber , jo mukene lukwat ki lupwony .
ticgi obedo me yubo jo pa lubanga i ticgi me konyo dano , dok me dongo kom kricito ,
nio wang ma wan ducu wadoko acel i niyewa ki i ngeyo wod pa lubanga , nio ka wadoko dano mucwiny , ma wadongo warom ki kricito , ma en aye jami ducu opong iye .
pi meno pe dok myero wabedu calo litino ma giweko yamo me pwony mapatpat wirogi dwokogi tungngi ki tungngi ; ryeko pa dano , ki lok ma giporo me goba , pe dok bimiyo wacabbe acaba .
ma ka meno , myero walok lok ada ki mar , wek wamedde , wadongu malo i kit yo ducu nio bot kricito , ma en aye lawiwa .
en aye wic , dul kom ducu guribbe woko i kome , dok gukubbe kacel i wang mwot ducu ma tye iye . ka dul acel acel tye ka tiyo ticce kakare , miyo kom dongo maber i mar .
en mumiyo awaco lok man botwu kun acikowu i rwot ni , pe myero pud dok wubed i kit ma lurok gibedo kwede , i tamgi ma konnye pe .
tamgi dong onyobbe woko , pe dong gitwero niang gin mo , kwo ma lubanga miyo nen gin ma welo ki tung botgi , pi kwiya piny ma obino botgi pi cwinygi ma odoko nwang .
gin pe dong giparo gin mo , oweko dong gumine kengi i tim me tarwang , dok bene giwor matek i timo lwak tim caro caro mapol .
ento lok kom kricito yam pe gipwonyowu kit meno ,
ka kono nene wuwinyo lok i kome ada , dok gipwonyowu , wun jo ma lubo en , ki lok ada ma tye i yecu .
kit kwowu macon ma yam wubedo kwede ca , kombeddi myero dong wuwek obedi ; kit kwo maca dong oballe woko pi miti maraco ma obwolowu .
wuwek lubanga dong oroc tam me cwinywu odok manyen ,
ka dong wuruk kit pa dano manyen ma giketo i cal pa lubanga kikome i ada me kit ma atir ki maleng .
pi meno , wuwek goba obedi ; dano acel acel myero olok lok ada bot dano lawote , pien wan watye macalo dul kom luwotwa .
ka kiniga omakowu , pe wupot i bal ; ceng pe myero opoti ma nongo pud wujul wutye ki kiniga i cwinywu ,
dok bene pe wumi kare ki catan .
dano ma yam bedo ka kwalo jami pa jo mukene myero dong owek kwo obedi ; myero en ocak tiyo tic maber ki cinge , wek onong gin ma myero opok ki jo ma megi pe .
lok mo marac myero pe okatti ki i dogwu ; wulok lok mabeco keken ma dongo tam pa dano i yo ma mitte , wek jo ma winyo lokwu gunong kony ki iye .
pe wumi cwiny pa lubanga okum , en cwiny ma gimiyowu me bedo lanen ma gimwono woko dong i komwu pi kuro nino ma gibikokowu iye .
wuwek dong keccwiny ducu , ki wang-ic ki kiniga , da i wi dano mukene , yet , kacel ki raccwiny ducu .
wubed jo ma lukica ki cwiny maber ; dano acel acel myero otim ber bot lawote . wutim kica i kinwu kekenwu ki luwotwu i kom balwu , macalo lubanga otimowu kica i kricito .
wulub kit pa lubanga , pien wun litinone ma en maro .
wubed kun wulubo yo me mar , macalo kricito ceng omarowa , ci omine kene piwa wek ebed macalo gitum ma ngwece kur ma gityero bot lubanga .
dong pi meno tim kwele ki tim caro caro ducu , ki woro me lim pe myero gilwong nyinggi i kinwu ; meno aye gin ma myero bot jo pa lubanga .
gin me lewic ki lok mingming , nyo kadi ki loko lok oree ma konnye pe , myero bene pe owinnye botwu . ma ka timo jami magi , wumi pwoc bot lubanga .
wuniang maber ni , pe tye ngat mo i kin lutim tim abor nyo tim caro , nyo jo ma wor i kom jami , ma binongo dul mo ma bedo mere i ker pa kricito ki pa lubanga .
pe wuye ngat mo obwolwu ki lok mogo ma tere pe , pien kiniga pa lubanga bino i kom jo ma pe winyo lokke pi kit timgi nu .
pi meno , pe wuribbe kwedgi .
yam wubedo colpiny , ento kombeddi dong wudoko dyeceng i rwot ; kitwu myero dong obed kit pa jo me ceng .
pien nyig ma onyak pi ceng nen woko i gin ducu ma tye maber , dok atir , ki me ada .
wutem pwonyo gin ma yomo cwiny rwot .
pe wuribbe i tic mo ducu me piny macol ma pe konyo , ento wunyut kit tic meno woko ka maleng .
pien bedo me lewic me loko i kom gin ma gitiyo i mung aloka keken .
gin mo-ni ma lengo onyuto nen woko ka maleng ; pien gin ma nen ka maleng nongo tye i ceng .
man aye gin mumiyo giwaco ni , “ co woko , in ma inino , cer woko ki i kin jo muto , ci kricito bimenyi . ”
wugwokke maber i kwo ma wubedo kwede ; pe wubed macalo jo ma kwiya piny , ento calo jo maryek .
kare ma tye myero iti kwede i yo maber , pien nino me kare-ni opong ki gin marac .
pi meno , pe wubed ming , ento wutem niang gin ma rwot mito wuti .
dok pe myero wumer ki kongo , pien mero kelo kit me caro . ma ka mero , wuwek cwiny maleng opong cwinywu ,
kun wuloko i kinwu kekenwu lok me jabuli , ki wer , ki wer me cwiny , kun wuwero dok wukuto wer me pako rwot ki cwinywu ducu .
wupwo lubanga won i kare ducu pi jami ducu i nying rwotwa yecu kricito .
wumine kenwu i te loc pa jo mukene , ngat man bot lawote , pi woro kricito .
wun mon wumine kenwu i te loc pa cogwu , macalo wumine kenwu bot rwot .
pien laco obedo lawi dakone , macalo kricito en aye lawi lwak muye en , en bene lalargi ; gin lwak meno aye kome .
macalo lwak muye kricito gibedo i te locce , kit meno mon bene myero gubed i te loc pa coggi i kit yo ducu .
wun co bene wumar monwu i kit macalo kricito omaro kwede lwak muye en , ci omiyo kwone pigi ,
wek elonygi gubed leng , ma dong otyeko lwokogi ki pii ki lok ,
wek ekel lwak muye en i nyime kene macalo nyako mamwonya twatwal , kun pe tye ka mo ma ojungnge i kome , nyo kadi ki poyo mo bene pe , wek obed leng labongo ka mo murocce .
kit meno , co bene gumar mongi macalo gimaro komgi kengi . ngat ma maro dakone , maro kome kene .
pe tye ngat mo ma dag kome kekene , ento pito ki cam dok gwoko maber macalo kricito bene tiyo ki lwak jo muye en ,
pien wan wa dul kome .
yam gicoyo ni , “ pi lok man dano biweko wonne ki minne , ci giribbe woko gin ki dakone , gin aryo dong gidoko kom acel . ”
man mung madit twatwal . an ki tung bota agonyo tyen lokke ni kricito ki lwak muye en .
pi meno , laco acel acel i kinwu myero omar dakone macalo maro kome kene , ki dako bene myero onen ni eworo cware .
wun litino , wuwiny lunyodowu i rwot , pien meno aye ber .
yam gicoyo ni , “ wor woru ki meni . ” man aye cik mukwongo ma giciko pi gin mo maber ma bia ki iye , ni ,
“ wek ibed ma nyimi leng dok iri i lobo pi kare malac . ”
dok wun wego , pe wuket kolo i kom litinowu ma miyo kiniga makogi , ento wupitgi gudong maber kun wupwonyogi dok wunyebogi ki kit mabeco ma rwot pwoyo .
wun lutic , wuwiny luditowu me lobo man ki cwinywu acel , macalo wuwinyo kricito , kun wulworogi ki myelkom .
ticwu myero pe obed tic ma yengo wang keken me yomo cwiny dano , ento myero wuti gin ma lubanga mito ki cwinywu ducu , macalo wun lutic pa kricito .
wuti ticwu ki cwiny maber , macalo wutiyo bot rwot , ento pe wutiyo bot dano ni gunen wek gupwowu ,
kun wungeyo ni , gin mo ducu ma dano mo otiyo maber , rwot bicule pire ma rom aroma ki ticce ma en otiyo , kadi en latic nyo dano ma lone kene .
dok wun wegi lutic , wuti bene ki luticwu i yo acel-lu ; wuwek burogi obedi , kun wupo ni ladit ma loyogi wa ki wun bene tye i polo , en tero jo ducu maromrom .
me agikkine , wubed tek i rwot ki twero me tekone .
wuruk jami lweny ducu ma lubanga miyo , wek wucung kun wugengnge kekenwu i roro pa catan .
pien wan pe walwenyo i kom dano ma tye ki kom ki remo , ento walwenyo ki luloc ki wegi twero ma woko , ki i kom gin ducu ma loyo wi lobo ducu i kare man me colpiny , dok ki dul mony mogo maraco me cwiny ma tye i polo .
pi meno myero wukwany jami lweny ducu ma lubanga miyo , wek obikonywu me cungo matek i nino marac , pud wubicung ma nongo dong wuyelle i kit yo ducu .
pi meno , myero wucung ma wutweyo pyerwu woko ki ada , wuruk bene kit ma atir wek obed nyonyo me gengo korwu ,
kun wuyubbe me tito lok me kwena maber me kuc ma bedo macalo war ma wuruko i tyenwu .
makato ducu , niye aye myero obed kwotwu ma bimiyo wutwero neko mac ki i kom atero ma larac bayo .
wumak larre aye obed tok nyonyo me wiwu , ki lok pa lubanga ma en aye pala lucwan pa cwiny maleng .
wuleg kare ducu i cwiny ki lega me bako dog . wubed ma wuyubbe i lega kare ducu kun wuciro peko , kun wulego pi jo pa lubanga ducu .
wuleg bene pira wek lubanga oyab doga , omiya gin ma myero aloki , wek atuc mung me lok me kwena maber ki tekcwiny .
an lakwenane ma rom ki ngat mo-ni ma cung pi lobone , ento gitweya woko ki nyor . lubanga omiya atit ki tekcwiny , kit ma myero alok kwede .
tukiko , ominwa ma gimaro dok en latic pa rwot me agena , bitittiwu lok ma dok i koma ki i kom ticca .
acwalo en botwu pi lok man kikome , wek en omi wunge kit ma wan watye kwede , dok ocuk cwinywu .
kuc ki mar ki niye ma a bot lubanga won ki rwotwa yecu kricito obed bot utmegiwa .
kica pa lubanga obed bot jo ducu ma maro rwotwa yecu kricito ki mar ma pe to .
waraga man oa ki bot paulo ki temceo , ma gin lutic pa kricito yecu . bot jo pa lubanga ducu ma tye i kricito yecu ma gibedo i pilipi , kacel ki lutel ki jo ma konyogi :
lubanga wonwa ki rwotwa yecu kricito omiwu kica ki kuc .
apwoyo lubanga i kare ducu ma nongo atye ka po piwu .
i legana ducu alego piwu ducu ki yomcwiny ,
pien cakke i nino mukwongo o kwede wa onyoo , wuribbe kweda i tic me tito lok me kwena maber .
aniang maber ni , lubanga ma ocako tic man i kinwu bicobo kakare nio wa i nino pa kricito yecu .
oporre bota me paro piwu ducu kit meno , pien piwu litta twatwal , pien wun ducu wuribbe kacel kweda i nywako kica ma lubanga omiya kanyi buc , ki dok i kare ma alaro pi lok me kwena maber wek omok matek .
lubanga aye obedo cadenna ma ngeyo ni , par matut ma abedo kwede piwu a i mar pa kricito yecu kikome .
dok alego lubanga ni meno , mar mewu myero odong omedde ameda i ngec kikome ki niang matut ,
wek wupwo gin maber makato . man bimiyo wubedo ma cwinywu leng labongo bal mo i nino pa kricito ,
dok bene bimiyo ticwu ducu mabeco me kit ma atir nya i komwu pi yecu kricito , kun kelo deyo ki pak bot lubanga .
utmega , amito wunge ni , lok mutimme i koma okonyo matek me nyayo lok me kwena maber .
lwak askari pa cecar ducu , ki jo mukene ducu , kombeddi gingeyo maber ni , an atye i buc pi kricito .
dok utmegiwa mapolle gengi omedde i kom rwot pi bedona i buc , omiyo gitito lok pa lubanga ki tekcwiny madwong twatwal , labongo lworo .
ada , jo mogo tito pi kricito ki cwiny me nyeko ki daa , ento jo mukene gitito ki cwiny maber .
jo ma tito ki cwiny maber-ri gitito pi mar , kun gingeyo ni lubanga oketa kany ka lweny pi lok me kwena maber .
jo mukene ca gitito nying kricito pi laro dito kun nongo cwinygi pe leng , tamgi tye me medo can bota i buc kany .
lok mo pe , an gira cwinya yom ayoma , pien i yo ducu , kadi i goba nyo lok ada , gitye ka tito pi kricito .
iyo , pud dok abibedo ki yomcwiny . pien angeyo maber ni , pi legawu ki pi kony ma a ki bot cwiny maleng pa yecu kricito , bimiyo abwot ki i can .
pien mitina ki genna madwong tye ni , lewic pe bimaka i gin mo , ento atamo me miyo deyo bot kricito i koma-ni ki tekcwiny madwong , i kare-ni macalo i kare ducu , kadi akwo nyo kadi ato .
pien ki tung bota , bedo kwo en aye kricito , ki to kono miyo anongo magoba .
ka abedo kwo i kom , miyo abitiyo tic mogo ma konyo ento pe angeyo gin ma abiyero .
kwanyo acel i kom gin aryo-ni ocungo wiya woko . mitina tye ni kono ato wek abed kacel ki kricito , pien meno aye ber makato ducu .
ento bedo kwo i kom mitte twatwal piwu .
an dong aniang i lok man , omiyo angeyo ni pud abibedo , dok abiri botwu ducu wek wumedde wuwot anyim , wubed ki yomcwiny i niyewu .
meno bimiyo wakkewu pira i kricito . yecu bedo dwong twatwal , ka dok adwogo botwu .
gin acel ma pire dit en ene ni , kit kwo me bedowu myero orwatte ki gin ma lok me kwena maber i kom kricito mito , wek kadi abino me nenowu , nyo kadi abedo bor kwedwu , ka awinyo lok i komwu , myero ange ni , wucung matek i cwiny acel ki tam acel , kun wulwenyo kacel pi niye ma bino pi lok me kwena maber .
pe wuwek lukworwu gumiwu lworo i gin mo . man aye lanyut ma cimo botgi ka maleng ni gibirwenyo woko matwal , ento lanyut man nyuto botwu ni gibilarowu ; meno gire gin ma a ki bot lubanga .
pien en omiyowu mot me kica pi kricito , pe mot me ye en keken , ento me neno can pire bene .
wudonyo dong i kit lweny ma yam wuneno i koma-ni , dok bene kombeddi pud wuwinyo ni atye iye .
pi meno , ka wunongo tekcwiny mo pi bedo i kricito , nyo mar mo ma miyo wudiyo cwinywu , nyo ka gimiyowu ribbe mo i cwiny maleng , nyo cwiny mo me kica weko wutimo ber bot jo mukene ,
dong wumi yomcwinya ocobbe maber kit man : wubed ki tam acel ki mar acel , kun wuribbe kacel i cwinywu , tamwu bene myero obed acel .
pe wutim gin mo pi laro dito nyo pi wakke awaka keken , ento wubed ki mwolo , kun dano acel acel woro lawote macalo ngat madit loye .
pe itam pi gin ma konyi keken , ento tam pi gin ma konyo jo mukene bene .
wubed ki cwiny ma rom ki cwiny ma yam kricito yecu obedo kwede-ni .
i calle kadi bed en lubanga kikome , ento pe oridde ki tek me bedo rom ki lubanga .
oweko meno ducu , ci okwanyo kit me opii , ka ginywale macalo dano .
ka dong okatti macalo dano , omwolle woko gire kene , obedo lawiny nio wa i to , nio bene wa i to i kom yatariya .
pi meno , lubanga omiye dit ma malo twatwal , dok bene omiye nying ma tye malo makato nying mukene ducu ,
wek gin ducu ma tye i polo ki i lobo , kadi wa gin ducu ma tye piny i te lobo , gurum conggi piny me woro nying yecu ,
leb ducu myero otuc bene ni , yecu kricito aye rwot , kun kelo deyo bot lubanga won .
pi meno , wun ma amaro , macalo yam wuwinyo lokka i kare ducu ma onongo pud atye botwu , myero wubed ki winy makato kare kombeddi ma dong atye bor kwedwu-ni . wuti tic me cobo larwu kenwu kenwu ki lworo kacel ki myelkom ,
pien lubanga aye ma tye ka tic i cwinywu , kun miyowu miti ki teko me tic , wek wun wuyom cwinye .
wuti tic ducu labongo nguru nyo pyem mo ,
wek wubed labongo lok mo ma loyowu , ma bal mo bene pe i cwinywu , litino pa lubanga ma bal mo pe i komwu liweng i kin lwak jo me kare-ni ma guballe woko-ni . wutye ka ryeny i lobo i kin dano calo lakalatwe ,
pien wumako lok me kwo dong matek . meno bimiyo awakke i nino pa kricito ni , yam kara onongo pe aringo ngwec nono , dok bene pe ayelle nono .
kadi bed giony remona me bedo macalo gityer amata ma gionyo i wi keno tyer , kun niyewu kacel ki ticwu bote bedo macalo mot ma gitumo bot lubanga , an gira cwinya yom kacel ki wun ducu .
kit meno , wun bene myero cwinywu obed yom , wek wuribbe kweda i yomcwiny .
atye ki gen i rwot yecu me cwalo temceo botwu oyot , wek omi awiny kit ma wutye kwede , kun cuko cwinya bene .
pe atye ki ngat mo mukene doki ma tye ki kit cwiny ma en tye kwede , ma twero paro piwu adada macalo en .
jo mukene-gu ducu giparo pi gin ma konyogi keken , pe gitamo pi gin ma dok i kom yecu kricito .
ento wun wungeyo kit temceo ki konnye ma en onyuto . en ki an wabedo calo wego ki latinne ; waribbe kwede i tic kacel pi lok me kwena maber .
pi meno atye ki gen me cwale botwu oyot , tek aniang kit ma piny tye ka wot kwede ki tung bota kany .
dok bene atye ki gen i rwot ni an kikoma abio botwu i kare macokcok-ki .
atamo bene ni myero acwal omera epaprodito botwu , ma en latic wadwa ma olwenyo kacel kweda , en ngat ma yam wuore bota pi konya i pekona-ni .
pien en paro pi wun ducu , kun mito ni enenwu , dok bene cwinye obedo ka cwer matek , pien yam wuwinyo onongo ni kome lit .
adada , kome onongo obedo lit matek ma obwot to woko . ento lubanga okonye , pe en keken , ento kadi wa an bene , wek pe omedda cwercwiny i kom cwercwiny mukene ca .
meno gin mumiyo amito twatwal ni myero acwale botwu wek wubed ki yomcwiny ka dok wunene , ki an bene pe dong myero abed ki cwercwiny madwong .
wujole i rwot ki yomcwinywu ducu ; dok bene wuket deyo i kom jo ma cal kwede .
pien en yam omiyo kwone adada ma obwot to woko pi tic pa kricito , wek ecob gin murem i kom kony ma yam wumiya .
me agikkine , utmega , wubed ki yomcwiny i rwot . an pe aol gira me nwoyo coyo lok ma yam kong acoyo botwu , dok bene twero jukowu miyo pe wupoto i gin marac .
wuyab wangwu wunen gwogi-gu , ma gin lutim maraco , ma gingolo dul kom dano woko-ni .
pien wan aye jo mulirre me ada , wan jo ma waworo lubanga i cwiny maleng , dok ma wawakke i kricito yecu , kun pe watye ki gen mo i kom gin ma nen ki woko .
ento an kikoma bene aromo bedo ki gen macalo meno ; kadi ka ngat mo tamo ni etwero bedo ki gen i kom gin ma nen ki woko , an gira aloye .
an gilira i nino me aboro me ditta , rokka jo icrael ma i kaka pa benjamin . an laibru ma jo ibru aye gunywala . i lok ma dok i kom cik pa moses , an abedo laparicayo .
lok ma dok i kom keto cwiny , yam alwenyo i kom lwak jo muye yecu marac . dok lok ma dok i kom bedo ki kit atir ma cung i lubo cik , onongo gire lok mo pe i koma .
ento gin ducu ma yam atamo ni konya , kombeddi dong anenogi macalo gin ma konygi pe , pi kricito .
adada , tye gin mo maber makato , en aye ngeyo rwotwa yecu kricito ; meno aye gin mumiyo aneno jami ducu macalo gin ma konygi pe . pe kricito omiyo alokke adoko lacan jami ducu , dok anenogi calo yugi , wek anong kricito ,
wek aribbe bene kacel kwede . pe atye ki kit ma atir ma mera kikoma , kadi ki mo ma bino pi lubo cik bene pe , ento amito abed ki kit ma atir ma ginongo pi ye kricito , ma oa ki bot lubanga kikome , dok ma en omiyo pi niye .
amito ange kricito , ki teko ma en ocer kwede , amito bene anywak kwede can ma en ociro , adok calo en i tone ,
wek ka twerre ao wa i cer ki i kin jo muto .
pe atye ka waco ni dong anongo , nyo ni dong ao iye , ento pud amedde me wot anyim kun atemo matek me mako gin ma kricito yecu dong omaka pire .
utmega , pe atamo ni dong atyeko makone ; tye gin acel keken : wiya bedo ka wil i gin mukato angec , kun alaro gin ma tye anyim calo dano ma tye i ngwec me pyem .
aringo acito anyim atir kun akemo tol , wek anong mot , ma en aye lwongo ma lubanga tye ka lwongowa kwede malo i kricito yecu .
wan ducu jo muteggi myero wabedu ki kit tam meno ; dok bene ka tamwu opokke woko i lok mo , lubanga binyuto man bene botwu .
gin ma mitte keken aye ni myero wamedde me cung matek i yo ma dong wao iye .
utmega , wuribbe kacel kun wulubo kitta . wan dong watyeko nyoto botwu lanen ma myero wulubi ; wucik wangwu me neno jo ma lubo lanen meno .
abedo ka tittiwu lok man tyen mapol ata , dok bene tin anwoyo tito botwu ki pig wanga ni , tye jo mapol ma kwogi omiyo gibedo lukwor me to pa yecu i kom yatariya .
i agikkine , jo meno gibirwenyo woko matwal , pien lubangagi en aye igi , ginongo deyogi i gin ma myero omi lewic omakgi , tamgi kemo jami me lobo man keken .
pien wan gang kalwa madit tye i polo ; watye ka kuro lalarwa ma bia ki kunnu , en aye rwotwa yecu kricito .
en biloko komwa marac-ci doko calo kome me deyo , kun tiyo ki tekone ma miye twer me kelo jami ducu i te locce .
pi meno utmega , ma amaro dok ma aparo piwu twatwal , wucung matek i rwot kit meno , pien wun aye wubedo yomcwinya ki tok wiya me deyo , luwota .
in euodia ki in cintuke , alegowu me bedo ki cwiny acel i rwot .
in latic wadwa me ada bene , alegi ikony mon man ba , pien gin bene gulwenyo kacel kweda pi lok me kwena maber kacel ki kelemente bene ki lutic wadiwa mukene ducu , ma dong gityeko coyo nyinggi woko i buk me kwo .
wubed ki yomcwiny i rwot kare ducu . dok anwoyo waco botwu aye ni , wubed ki yomcwiny .
wuwek jo ducu gunge mwolo ma wutye kwede . rwot dong cok .
pe wubed ki par i kom gin mo , ento i lok ducu wumi lubanga onge gin ma wumito i lega ki i bako dogwu kacel ki miyo pwoc bene .
man bimiyo kuc pa lubanga ma kato ngec pa jo ducu gwoko cwinywu ki tamwu maber i kricito yecu .
me agikkine , utmega , wuket tamwu i kom lok macalo magi : gin ducu ma tye ada , gin ducu ma romo awora , gin ducu ma tye atir , gin ducu maleng , gin ducu ma mwonya , gin ducu ma dano pwoyo , ki gin mo maber makato , ma myero apaka .
wuti gin ma nene wupwonyo , ma wugamo , ma wuwinyo , dok ma wuneno ki bota ; ci lubanga won kuc bibedo kwedwu .
an atye ki yomcwiny matek i rwot pien kombeddi dok wuparo pira kit ma yam con . i adane-ni , pe wuweko paro pira , ento kare me konya aye obedo pe botwu .
dok bene pe akoko can , pien dong apwonnye woko ma angeyo ni , gin ma atye kwede romma .
angeyo bedo ki gin manok , dok bene angeyo bedo ki gin mabup . adonyo i dul pa jo ma ngeyo bedo ki gin mo ma ginongo i kare mo keken , yengo matek mukato kare , nyo ciro kec , bedo ki lonyo madwong nyo bedo ki can .
atwero jami ducu liweng pi kricito ma miya teko .
ento wun yam wutimo ber me ribbe kweda i can munongo odiya .
dok wun jo pilipi wungeyo maber ni , i kare ma yam aa i makedonia i acakki tito lok me kwena maber pe tye lwak mo i kin jo muye rwot ma guribbe kweda i yo man me miyo ki gamo mot , ento kono wun keken .
kadi wa i kare ma atye i tecalonika wucwalla kony ma mitte tyen aryo kulu .
pe tyen lokke ni amito mot , ento amito nyayo magoba ma gibikwano botwu .
atyeko gamo gin ma wumiya ducu , obedo dwong mukato kare . oromma dong maber , pien epaprodito bene omiya mot ma wucwale kwede ni okel bota . man gin aye gin ma ngwece kur ma gityero bot lubanga , ma en opwoyo , dok ma yomo cwinye .
ento lubangana bimiyowu jami ducu ma wumito , kun kwanyo ki i lonyone me deyo ma en tye kwede i kricito yecu .
deyo obed bot lubanga wonwa nakanaka . amen .
wumot jo pa lubanga ducu i kricito yecu . utmega ma gitye kacel kweda kany bene gumotowu .
jo pa lubanga ducu gumotowu , makatone jo me ot pa cecar .
kica pa rwotwa yecu kricito obed kwedwu .
waraga man oa ki bot paulo ma en lakwena pa yecu kricito pi mit pa lubanga , ki bot ominwa temceo .
bot jo pa lubanga ki utmego ma genne i kolocai , ma gitye i kricito : lubanga wonwa omiwu kica kikuc .
wapwoyo lubanga won rwotwa yecu kricito kare ducu ma walego piwu ,
pien wawinyo pi niyewu i kom kricito yecu ki pi marwu ma wumaro kwede jo pa lubanga ducu .
meno ducu obino pi gin ma wugeno ma gikano i polo piwu , ma yam dong wuwinyo pire con i lok me ada , ma en aye lok me kwena maber
mubino botwu . tye bene ka nyako nyige kun nya dongo i wi lobo ducu i kit yo acel-lu , macalo tye ka timme botwu , cakke i nino ma wuwinyo iye , ka dong oweko wuniang i kica pa lubanga i ada ,
kit ma yam epapira opwonyowu kwede , ma en latic wadiwa ma wamaro . en latic pa kricito piwa ma genne .
en bene mutittiwa pi mar ma wutye kwede i cwiny maleng .
cakke i nino ma wawinyo pire , walego lubanga piwu ma pe wakeng , kun walego ni myero dok wuniang matut i gin ma en mito , kun wubedo ki ryeko ki niang ducu ma cwiny maleng miyo .
en okonywu , wek kwowu obed ma myero bot rwot , ma yomo cwinye maber , kun wutiyo tic mabeco ma miyo kwowu nyak nyig madwong , dok wumedde bene ka ngeyo lubanga .
lubanga omiwu tek ducu ma rwatte ki twero me deyone , wek wucir can ducu kun wudiyo cwinywu i yo ducu ki yomcwiny .
wumi pwoc bot lubanga won ma omiyowa twer me nywako kacel ki jone maleng jami ducu ma en bimiyo botgi i lengpiny .
en ceng olarowa ki i loc me piny macol ci okobowa woko i te loc pa wode ma emaro .
koko dano , ma en aye weko bal , a ki bote .
kricito obedo cal pa lubanga ma pe nen-ni , latin kayo me ginaketa ducu ma lubanga oketo ,
pien i en lubanga ocweyo jami ducu , gin ma tye i polo ki gin ma tye i wi lobo , gin ma nen ki gin ma pe nen , kadi wa wegi komker ki wegi dito , ki luloc , ki wegi twer ducu . jami ducu yam giketo pi twerre dok pire bene .
en aye mukwongo katti ati ki jami ducu , dok bene i en jami ducu ribbe kacel .
en aye wic , ki jo muye en gubedo kome . en obedo acakki , en mukwongo cer ki i kin jo muto , wek etel yo i kin jami ducu .
pien lubanga oye bedo i en wek epong iye i kit yo ducu ma en tye kwede ;
dok bene oye dwoko jami ducu bote i kricito , gin ma tye i wi lobo ki gin ma tye i polo , kun kricito okelo kuc pi remo me tone i kom yatariya .
wun yam wupokke woko ki lubanga ; onongo wubedo lukworre i tamwu , kun wutimo gin maraco .
ento kombeddi dong pi to pa wode ma con odoko dano , en odwokowu woko bote , wek ekelwu i nyime ma nongo wutye maleng , dok bene ma wutye labongo bal mo , ma lok mo marac pe i komwu .
wumedde me bedo ki niye , kun wucung matek , dok wumoko woko liking ma pe wulengnge ki i gen me lok me kwena maber ma dong wuwinyo , ma gitito bot ginaketa ducu ma tye i te polo , dok bene an paulo kikoma yam adoko latic pire .
kombeddi an gira cwinya yom i can ma aneno piwu , pien pi arem ma atye ka cirone i koma , atye ka miyo kony me tyeko gin murem i can pa kricito , pi kome , ma en aye jo muye en .
pire omiyo yam adoko latic ma konyo lwak man , pi tic ma lubanga omiya piwu , wek ami lok pa lubanga ongene .
en mung mukanne pi kare malac bot lwak mapol ata , ento kombeddi dong lubanga omiyo onen woko ka maleng bot jone .
lubanga gire otamo ni emi jone gunge kit ma mung man pire dit kwede i kin lurok , dok me deyo madwong , i mitine kene . mung meno en ene , ni , kricito bedo i iwu , miyo wubedo ki gen me nywako deyo pa lubanga .
wan watuco pi kricito kun waciko jo ducu , dok bene wapwonyo jo ducu ki ryeko ducu , wek wakel dano acel acel i nyim lubanga ma dong oteggi i kricito .
man aye gin mumiyo ayelle matek , kun acukke ki tekone madwong ma tye ka tic i iya .
amito wunge kit ma acukke kwede ka tic piwu , ki pi jo ma tye i laodikia , kadi ki jo ducu ma pud peya guneno wanga ,
wek cwinygi obed tek , dok wek guribbe kacel i mar . dok amito gubed macalo lulonyo pi lok ma odonyo matut i cwinygi , mumiyo guniang maber , dok bene gungeyo mung pa lubanga ma en kricito kikome ,
ma lubanga okano iye lonyone ducu me ryeko ki ngec .
awaco man wek ngat mo pe ongakwu ki pyem me gobagoba me bwola .
kadi bed pe atye kacel kwedwu i kom , ento watye kacel i cwiny kun cwinya yom me neno kit ma wuwoto kwede maber i lok ducu , ki niyewu mucung matek i kom kricito .
macalo yam dong wuye rwot yecu kricito , myero bene wubed i en .
lwitwu odony ocung matek i kome , dok wubed macalo ot ma gigero i kome , ma wucung matek i niyewu kit macalo yam gipwonyowu kwede , kun pwocwu bene medde ameda .
wugwokke wek ngat mo pe ongakwu woko ki tam me ryeko nyo me bwola mo ma tere pe , kun wulubo kit pa kwaro ki pwony pa jogi macon me lobo , ma pe wulubo kricito .
pien i kom kricito ma odoko dano-ni en aye lubanga opong iye kit ma etye kwede i yo ducu .
wun bene dong wupong ki kwo i kit ducu i kricito . en obedo lawi luloc ki wegi twer ducu .
i kricito bene dong yam gilirowu woko ki lirre mere kikome , pe i lirre ma dano gutiyo ki cinggi i komwu , ento pi kwanyo kit me kom woko ki i komwu .
dok i kare ma gibatijawu giyikowu kacel ki kricito , ka lacen wucer woko kacel kwede i niyewu i kom tic pa lubanga matek ma yam ocero kwede yecu kricito ki i kin jo muto .
wun ma yam onongo dong wuto woko pi balwu , ki ni pien pe giliro ringo komwu , wun aye dong lubanga omiyo wukwo kacel kwede , kun bene dong oweko balwa woko ducu .
en bene yam ongolo banya ducu ma gicoyo i wiwa pi cik ma ceng omiyo kop oloyowa , ocwalo cen ci oguro woko i kom yatariya .
kricito dong otyeko mayo jami lweny woko ki bot jogi ma gin luloc ki wegi twer , kun nyutte ka maleng i kom yatariya ni dong eloyogi .
pi meno , ngat mo pe myero ongol kop i komwu pi lok kom cam nyo ginamata , kadi pi nino madito , nyo por dwe , nyo pi cabit .
magi ducu gubedo tipo keken ma nyuto gin ma bibino , ento kom gin meno tye bot kricito .
ngat mo pe ongol ni kop oloyowu , kun mito pire kene ni dano gumwolle kekengi gobagoba me woro lumalaika , ma nongo en ocung pi ginanyuta ma en oneno . kit dano macalo meno wakke mere mwa labongo tyen lok mo , kun tamo tam me kom keken ,
ento kun pe omako kricito matek ma en aye wic , ma miyo dul kom ducu limo cam , dok gikubbe kacel i wang mwot ki i ler , ka dong cako dongo i kit ma lubanga mito ni odong kwede .
ka wun yam dong wuto woko kacel ki kricito , ka dong gigonyowu woko ki i te loc pa jogi macon me wi lobo , pingo pud dok wumedde ki bedo calo jo me lobo , kun wugwoko bene cik macalo magi ,
“ pe imaki , pe ibil , pe igudi ” ?
magi ducu gubedo cik ki pwony pa dano , ma kemo mere jami ma tum woko ka gitiyo kwedgi-ni .
ada , cik magi nen calo tye iye ryeko pi keto cik me woro lubanga ma wun wuroto giwu piwu kenwu , dok pi mwolle ken me yelo kom i can , ento pe konyo kadi ki acel me loyo mit me kom .
macalo yam dong wucer kacel ki kricito , wuket cwinywu dong i kom jami ma tye malo , ka ma kricito tye iye i kabedo me deyo i nget lubanga tung acuc .
wuket cwinywu i kom jami ma tye malo i polo ento pe i kom jami me lobo .
pien yam wuto woko , ento kombeddi dong gikano kwowu kacel ki kricito bot lubanga .
ka kricito ma en kwowa binen , wun bene wubinen kacel kwede i deyo .
pi meno myero dong wunek gin ducu me lobo ma tye i iwu , ma gin aye abor , caro , mit me kom , ki par marac ma kelo lewic , ki woro me jami ma rom ki woro jogi .
akemo pa lubanga bino pi kit tim macalo meno i kom jo pe winyo lokke .
i kit kwo ma yam wubedo kwede , magi aye gin tim ma onongo wubedo ka lubogi .
ento kombeddi myero dong wubwotgi woko ducu : kiniga , kwar cwiny , raccwiny , yet , ki loko lok mogo me lewic ma pe myero giwiny ka katti ki i dogwu .
pe myero wubwolle kekenwu , pien dong wubwoto kwowu macon ki ticce ducu ,
ci dong wuruko dano manyen ma lacwec tye ka rocone i ngec manyen me dwoko i calle kikome .
kenyo dong apokapoka pe iye i kin lugrik ki lujudaya , ngat ma giliro ki ngat ma pe giliro , larok ma kwiya piny mere ata ma pe ngeyo leb , rok ma pud gudong cen i kit me wi lobo , opii , ki ngat ma dong lone kene , pien kricito dong ocoko gin ducu dok bene tye i igi ducu .
ento wun aye jo ma lubanga dong oyero , jo maleng ma lubanga maro ; pi meno myero dong wuruk cwiny ma miyo wuparo pi can pa luwotwu , wubed ki kica , mwolo , woro ki diyo cwiny .
wudi cwinywu kekenwu , ngat acel acel odi cwinye i kom lawote , kun wutimo kica ki luwotwu i kinwu kekenwu pi balwu . ka ngat mo i kinwu tye ki lok mo i kom lawote , timo kica pi bal myero obed tye macalo rwot bene ceng otimowu kica .
ento makato magi ducu , myero wubed kun wupong ki mar . pien mar keken aye tweyo jami ducu , ribogi kacel ma cobo bene maber licwic .
wuwek kuc pa kricito ma yam olwongowu i kom acel aye olo cwinywu , ka wek dong wubed jo ma miyo pwoc kare ducu .
wuwek lok pa kricito obed i iwu mulony , ka wupwonnye , kun wujukke bene kekenwu ki ryeko ducu ma lubanga omiyowu . dok bene ka wuwero jabuli , wer me pako lubanga ki wer mogo mukene me dini , wuwer bot lubanga ki pwoc i cwinywu .
gin ducu ma wutiyo , kadi ki i lok nyo i tic mogo , wutigi i nying rwot yecu , kun wumiyo pwoc bot lubanga won wok ki bote .
wun mon , wumine kenwu i te loc pa cogwu , pien meno aye gin ma myero i kin jo ma tye i rwot .
wun co bene , wumar monwu , pe wubed ki gero i komgi .
wun litino , wuwiny lunyodowu i lok ducu , pien meno aye yomo cwiny rwot .
wun wego bene , pe myero wuket kolo i kom litinowu , miyo cwinygi balle woko .
wun lutic , myero wuwiny luditowu me lobo man i lok ducu ki cwiny acel , pe i tic ma bwolo wang dano keken , kun wumito wuyom cwiny dano , ento wuti i cwiny me lworo rwot .
tic mo keken ma wutiyo , wuti maber ki cwinywu ducu , macalo wutiyo bot rwot , ento pe pi dano .
wunge ni wubilimo jami ducu ma rwot oyubo wa con pi jone macalo bakacicgi . wun lutic pa rwotwa kricito .
pien latim marac mere gibicule pi gin marac ma en otimo , pien rwot pe poko kin dano .
wun wegi opii , wuti ki opiiwu i yo ma atir ma romrom , kun wungeyo ni , wun bene laditwu tye malo i polo .
wumedde matek i lega , ma pe wunino , ento wumiyo pwoc bene .
wuleg piwa bene , wek lubanga oyab botwa doggola me tito lok , wek watuc mung pa kricito , pien pi lok meno aye omiyo koni atye i buc kany ,
wek anyut ka maleng i kit ma myero .
wubed dok wuti ticwu ki ryeko twatwal i nyim jo ma pe guye yecu , kun wutiyo ki kare ma tye bene i yo maber .
lok ma wuloko myero obed lok mamit ma kado oromo maber , wek omi wunge kit ma myero wudok kwede i peny pa ngat acel acel .
ominwa tukiko ma wamaro , ma obedo latic ma genne , dok latic macalo an i rwot , bitito botwu lok ducu ma dok i koma .
acwalo en botwu pi lok man kikome , wek en omi wunge kit ma watye kwede kany , dok bene myero ocuk cwinywu .
acwale me bino kacel ki ominwa mukene ma wamaro , en aye onesimo ; en bene dano ma genne , dok en oa ki botwu . gin bitito botwu gin ducu ma dong otimme kany .
aristako ma lamabuc lawota omotowu , ki marako okeyo barnaba ma yam dong acikowu pire ; ka en oo botwu myero wujole maber ,
ki yecu ma nyinge mukene yucito bene omotowu . jo magi adek-ki keken aye gin lujudaya ma gitiyo tic kacel kwedwa kany i ker pa lubanga . gukweyo cwinya twatwal .
epapira latic pa yecu kricito ma en ngat acel mua ki botwu , bene omotowu . en po piwu kare ducu i legane matek , wek wubed jo muteggi , kun wuniang maber i gin ducu ma lubanga mito ma pe wukalo akala wacel .
an cadenne omiyo amoko ni en otiyo tic matek piwu ki pi jo ma tye i laodikia ki kerapoli .
luka ma en daktar ma wamaro , kacel ki dema bene gumotowu .
wumot utmego ma tye i laodikia , dok wumot nimpa bene kacel ki jo muye kricito ma gicokke i ode .
ka dong waraga man gityeko kwanone i kinwu , myero wumi gikwan bene bot jo muye kricito ma gitye i laodikia , ki wun bene myero wukwan waraga ma jo laodikia gicwalo botwu .
dok wuwac bot arkipo ni , “ myero inen ni icobo tic ma dong igamo i rwot . ”
an paulo acoyo botwu lok me mot man ki cinga . wupo i kom twec man ma gitweya kwede ki nyor . kica pa lubanga obed kwedwu . amen .
waraga man oa ki bot paulo gin ki silvano ka temceo . bot jo muye kricito ma gibedo i tecalonika ma gitye i lubanga won ki rwotwa yecu kricito : kica ki kuc obed botwu .
wapwoyo lubanga jwijwi piwu ducu kun walwongo nyingwu i legawa me kare ducu ,
kun wapo i nyim lubanga wonwa i kit ma wuketo kwede niyewu i tic , ki kit ma wucanne kwede pi mar , dok ki kit ma wudiyo kwede cwinywu pi gen ma wutye kwede i rwotwa yecu kricito .
utmegiwa ma lubanga maro , wangeyo ni lubanga dong otyeko yerowu , ,
pien lok me kwena maber ma watito botwu yam pe obino botwu i lok keken , ento obino ki teko , ki i cwiny maleng kun onongo lok meno odonyo matut i cwinywu . wungeyo maber kit ma wan wabedo kwede i kinwu kun wakonyowu .
wun bene yam wucako poro kitwa ki kit pa rwot , pien wuye lokke i kare ma onongo giunowu matek ma wubedo ki yomcwiny ma cwiny maleng miyo .
man omiyo wudoko lanen bot jo ducu muye yecu ma gitye i makedonia ki akaya .
pien wumiyo lok pa rwot owinnye , pe i makedonia ki akaya keken , ento lok pi niyewu i kom lubanga dong oywek oromo kabedo ducu , ma wan kikomwa dok pe waromo loko iye gin mo .
pien gin kikomgi aye gitito lok mukemowa , kit macalo yam wujolowa kwede , kadi wa kit ma wulokke kwede bot lubanga , kun wubwoto woro jogi pi woro lubanga makwo , dok me ada ,
dok wutye ka kuro wode ma bidwogo ki i polo , ma yam en ocero woko ki i kin jo muto , en aye yecu ma olarowa ki i akemo pa lubanga ma bibino .
utmegiwa , wun kikomwu wungeyo ni , binowa botwu yam pe obedo me nono .
kadi bed waneno can , dok bene gitimo tim me lewic i komwa i pilipi macalo wun wungeyo , kadi pyem obedo dwong , lubangawa omiyo botwa tekcwiny me tito botwu lok me kwena maber ka maleng .
pien lok ma wakelo pe oa ki i tam mugom nyo tam ma pe leng , goba bene pe iye .
ento kit macalo lubanga dong opwoyowa , ci cut omiyowa lok me kwena maber me atita , wan bene dong watito kit meno , pe pi yomo cwiny dano , ento pi yomo cwiny lubanga ma ngiyo cwinywa .
wungeyo ni , wan yam pe waboko lok mabeco nono , pe wakano tamwa pi nongo lim , lubanga aye cadenwa .
pe bene wayenyo deyo ki bot dano mo , kadi ki botwu nyo ki bot jo mukene ; kadi bed onongo watye ki twero me keto peko i komwu , pien wan lukwena pa kricito .
ento yam wabedo wamwol i kinwu macalo lapidi ma gwoko litinone .
waparowu mada , omiyo nene pe wamito miyo botwu lok me kwena maber keken ma oa ki bot lubanga , ento kadi wan kikomwa dong watyeko mine woko botwu , pien wamarowu dok piwu tek botwa twatwal .
utmegiwa , wutwero po kit ma ceng wacanne kwede i tic , i kare ma watittiwu lok me kwena maber ma oa ki bot lubanga , kun watiyo dyeceng ki dyewor wek pe waket peko i kom ngat mo i kinwu .
wun wucadenwa , ki lubanga bene ngeyo kit ma wabedo kwede maleng dok ma kitwa atir , labongo lok mo ma oloyowa i nyimwu wun jo muye yecu .
dok wungeyo kit ma wabako kwede dogwa botwu , kun waparo pi dano acel acel ma i kinwu , dok wacuko cwinywu macalo won litino cuko cwiny litinone . dok wacikowu bene ni ,
wulub kit kwo ma myero bot lubanga ma olwongowu i kerre ki i deyone .
man aye gin mumiyo wapwoyo lubanga kare ki kare , pien cakke ma wugamo lok pa lubanga ma wuwinyo ki botwa , pe wugamo macalo lok pa dano , ento macalo lok pa lubanga . ada aye lok pa lubanga tye bene ka tic i iwu wun jo muye yecu .
utmegiwa , wun bene wumako kit pa lwak jo muye lubanga ma tye i kricito yecu , i kabedo ducu ma tye i judaya , pien wun bene wuneno can ki bot lutuwu kikome ma rom ki can ma gin guneno bot lujudaya ,
ma ceng guneko rwot yecu ki lunebi , ka guryemowa woko bene . pe guyomo cwiny lubanga , ento gupyem apyema ki jo ducu ,
kun gigengowa me tito lok bot lurok wek gularre . man omiyo gumedde ameda ki timo gin marac . ento akemo pa lubanga dong obino woko i komgi matwal .
utmegiwa , ka ceng gipokowa woko kwedwu pi kare manok , i kom ento pe i cwiny , watemo twatwal ki miti madwong me nongo yo wek dok wanenne kwedwu wang ki wang .
yam onongo wamito mada me bino botwu . an paulo atemo tyen mapol , ento catan ogengowa woko .
genwa ki yomcwinywa ki lalukana me nyattewa i nyim rwot yecu kricito i dwogone , en gin ango ? pe wun ?
pien wun aye wubedo deyowa ki yomcwinywa .
i kare ma dong waneno ni pe waromo ciro wacel , wamito ni wadong woko cen kenwa i atene ,
ci waoro botwu temceo , ma en ominwa ki latic pa lubanga i tito lok me kwena maber i kom kricito , wek ojing cwinywu obed tek dok odi cwinywu i kom niyewu ,
wek can magi pe oryang kom dano mo . wun kikomwu wungeyo ni can ma kit meno myero opot i komwa .
pien i kare ma pud watye kacel kwedwu watittiwu con ni , i kare mo i anyim wabineno can , ma dong bene otimme woko kit macalo wungeyo-ni .
pi lok man , , ka dong anongo ni pe aromo diyo cwinya , aoro dano botwu wek aniang i kom niyewu , ka ce labit dano dong obitowu woko , nyo ticwa ma watiyo bene dongo olal nono .
ento kombeddi temceo dong odwogo botwa kun oa ki botwu . en okelo botwa lok mamit i kom niyewu ki mar ma wutye kwede , dok bene ni wupo piwa jwijwi ki kica madwong kun wuparo pi nenowa mada macalo wan bene waparo me nenowu .
utmegiwa , meno aye gin mumiyo cwinywa okwe i komwu pi niyewu , i can ki i un ma giunowa kwede ducu ;
kombeddi dong wabedo kwo ka wacung matek i rwot .
kit pwoc ango muporre ma waromo miyo bot lubanga piwu , ki pi yomcwiny ducu ma wumiyowa ma miyo cwinywa bedo yom i nyim lubanga ?
i dyeceng ki dyewor walego lubanga matek twatwal pi nenowu wang ki wang , wek wamed botwu gin murem i kom niyewu .
lubanga wonwa kikome , ki rwotwa yecu kricito , myero omi wanong yo me bino botwu .
dok walego rwot omiwu wumedde matek twatwal i mar , kun ngat acel acel maro lawote ki jo ducu , i kit ma wan wamarowu kwede ,
wek en ojing cwinywu obed tek dok wubed jo maleng labongo lok mo ma loyowa i nyim lubanga wonwa , i kare me dwogo pa rwotwa yecu ki jone maleng ducu .
me agikkine utmegiwa , walegowu kun wabako dogwa botwu i rwot yecu ni , wumedde anyim nakanaka me bedo ki kit kwo ma wumako ki botwa , ma yomo cwiny lubanga , ma wutye ka lubone-ni .
pien wungeyo cik ma yam wamiyo botwu pi rwot yecu .
gin ma lubanga mito en ene , ni myero wudok jo maleng ; wuwek tim me kwele obedi .
dano acel acel myero onge bedo ki dakone kene i cwiny maleng dok me woro .
pe wuwek miti me kom obwowu , macalo lurok ma pe ngeyo lubanga .
ngat mo pe otim bal bot ominne , dok pe obwole i lok man ; pien rwot culo kwor i lok magi ducu macalo wan yam watito botwu kun wacikowu bene matek .
lubanga pe olwongowa ka nyobbe ki bal , ento ka bedo jo maleng .
kit meno ngat mukwero cik man , nongo pe okwero dano , ento nongo okwero lubanga gire ma omiyowu cwiny maleng .
lok mudok i kom mar me omego , pe myero gico botwu lok mo iye , pien wun kikomwu yam lubanga dong opwonyowu woko ni wumarre kekenwu ;
dong ada wun wumaro utmego ducu ma tye i makedonia . ento wabako dogwa botwa ni wumedde ka timo kit meno nakanaka ,
dok wuket cwinywu ka bedo mot . dano acel acel opar pi ticce kun tiyo ki cinge kit macalo wacikowu kwede ,
wek jo ma tye woko gupwo kitwu , dok gin mo pe myero orem ki botwu .
utmegiwa , pe wamito wubed ma wukwiya lok i kom jo ma dong guto ; meno weko wubibedo ki cwercwiny macalo jo mukene ma gipe ki gen .
wan waye ni yecu oto , ci ocer woko . jo muto ma kun yam giye yecu bene gitye kit meno ; lubanga bikelogi kacel ki yecu .
watito botwu lok pa rwot ma en owaco , ni , wan jo makwo ma wadong nio wa i nino me dwogo pa rwot , pe wabitelo nyim jo ma dong guto .
rwot kikome bilor piny kun a ki i polo ki lwongo me twer , ma dwan lamalaika maditte biwinnye , tum pa lubanga bikok . jo ma yam guto i kricito aye ma gibikwongo cer ,
ka lacen wan jo makwo , ma wadong gibigwarowa kacel kwedgi i pol , wek warwatte ki rwot i dye yamo ; ci dong wabibedo kacel ki rwot nakanaka . pi meno , wukwe cwinyu kekenwu ki lok magi .
ento lok ma dok i kom kare , ki nino , utmegiwa , pe myero aco pire botwu ,
pien wun kikomwu dong wungeyo maber ni , nino pa rwot bibino macalo lakwo ma bino i dyewor .
ka dano giwaco ni , “ kuc tye , piny okwe mot , gin mo marac pe , ” to biturugi atura calo arem me nywal ma turu dako muyac , ka larre biloyogi woko .
ento wun pe wutye i piny macol , utmegiwa , ma twero miyo nino-nu turuwu atura calo lakwo .
pien wun ducu wubedo jo me ceng , jo me dyeceng ; wan pe jo me dyewor nyo me piny macol .
pi meno , pe myero waninu anina macalo jo mukene , ento wabed ka neno piny kun wagwokke .
pien jo ma nino , ginino dyewor , jo ma mer ki kongo gimer bene dyewor ,
ento wan jo me dyeceng myero wabed jo ma wagwokke . waruku niye ki mar gubed nyonyo me gengo korwa , waruku bene gen me larre obed tok wiwa me lweny .
pien lubanga pe oyerowa ni kinigane opot i komwa , ento ni walarre pi rwotwa yecu kricito ,
ma yam oto piwa , ni wek kadi ka waneno nyo wanino , wabibed kwo kacel kwede .
pi meno wucuk cwinywu kekenwu , dok wukonnye bene kekenwu wek wudong i cwinywu , ngat acel acel okony lawote me dongo , kit macalo wutye ka timone-ni .
wabako dogwa botwu utmegiwa , wuwor jo ma tye ka tic i kinwu ma gicanne piwu i rwot , kun gipwonyowu .
wuket deyo madwong i komgi pi ticgi , dok wumargi bene . wubed ki kuc i kinwu kekenwu .
dok wabako dogwa botwu , utmegiwa , wujuk jo ma balo kare labongo tic , wucuk cwiny jo ma cwinygi odoko nyap , wukony jo ma goro , wudi cwinywu bene i kom dano ducu .
wunen maber ni ngat mo i kinwu pe ocul gin marac pi tim marac ma gitimo i kome , ento kare ducu wutem me timo ber i kinwu kekenwu ki bot jo ducu .
cwinywu obed yom kare ducu .
wuleg lubanga ma pe wukeng .
wumi pwoc i kit gin ducu , pien meno aye gin ma lubanga mito ki botwu i kricito yecu .
pe wugeng cwiny maleng me tiyo ticce i iwu ,
pe wuca bene lok ma lubanga miyo bot dano me atita ,
ento wubed ki wang mabit me neno jami ducu ; wumak gin maber matek .
wukwer tim maraco ducu .
lubanga kikome ma en won kuc omiwu wudok jo maleng i yo ducu , ogwok cwinywu ki tipowu ki komwu wek wubed labongo lok mo ma loyowu i kare me dwogo pa rwota yecu kricito .
ngat mulwongowu-ni genne , dok bitiyo .
utmegiwa , wuleg lubanga piwa .
wumot utmego ducu ki mot me mar .
acikowu matek i nying rwot ni , myero wukwan waraga man bot utmego ducu .
kica pa rwotwa yecu kricito obed kwedwu .
waraga man oa ki bot paulo gin ki silvano , ka temceo . bot lwak jo muye kricito ma gibedo i tecalonika ma gitye i lubanga won ki rwotwa yecu kricito :
lubanga won ki rwotwa yecu kricito omiwu kica ki kuc .
utmegiwa , wan myero wapwo lubanga jwijwi piwu . myero wapwoye pien niyewu tye ka dongo matek twatwal , ki mar ma dano acel acel maro ki lawote bene tye ka medde .
pi meno wan bene wanyatte piwu i kin jo muye lubanga i kabedo ducu , pi diyo cwinywu ki pi niyewu i un ma giunowu kwede ki i can ducu ma wutye ka cirone .
meno aye lanen ma nyuto kit ma lubanga ngolo kwede kop atir dok kakare , wek gibikwanwu ni wun jo ma myero i ker pa lubanga ma wutye ka neno can pireni .
pien bot lubangawa nen atir ni , myero ecul can bot jo muketo can i komwu ,
ka dong miyowu yweyo , wun jo ma giketo can i komwu , ka wa wan bene . meno en bitimo i kare ma rwot yecu binen iye ma kun a ki i polo kacel ki lumalaikane matek i dye mac ma lyel .
i kare meno en biculo kwor i kom jo ma pe ngeyo lubanga , ki i kom jo ma pe gilubo lok me kwena maber i kom rwotwa yecu .
kop ma gibingolo i komgi en aye can me to ma pe gik , kun giryemogi woko ki i nyim rwot dok ki i nyim deyo me tekone ,
i nino meno , i kare ma en bidwogo kun jone miyo deyo bote , ma nongo giure i kin jo ducu muye en ; pien yam dong wuye lok ma watito botwu .
meno aye gin mumiyo walego lubanga piwu nino ducu , wek en omi wubed jo ma myero ma kwowu rwatte ki lwongo ma en olwongowu kwede , wek lubanga okonywu ki tekone me cobo mitwu ducu mabeco ki tic ducu ma wutiyo pi niye .
meno bimiyo dano keto deyo i nying rwotwa yecu kricito piwu dok wun bene wubinongo deyo pire , pi kica pa lubangawa ki rwotwa yecu kricito .
utmegiwa , lok i kom dwogo pa rwotwa yecu kricito ki cokkewa me rwatte kwede , wabako dogwa botwu ni ,
pe wuwek tamwu ogwangnge oyotoyot , cwinywu pe myero opoti , kadi pi lok ma wuwinyo ki bot lanebi mo nyo pi lok ma gitito , nyo kadi pi waraga mo ma giwaco ni oa ki botwa , ma tito ni , nino pa rwot dong oo .
pe wuwek ngat mo obwolwu i yo ducu , pien nino meno pud pe bibino , nio wang ma jemo i kom lubanga kong obedo tye , dok bene nio wang ma dano ma turo cik kong onen , dano ma myero orweny woko matwal .
en pyem , dok kette kene me bedo malo ma loyo gin ducu ma gilwongo ni lubanga , nyo gin mo ma giworo ; dok bibedo i wi komme i ot pa lubanga , kun nyutte kene ni en lubanga .
pe wupo ni yam atittiwu lok man i kare ma pud atye botwu ?
wungeyo bene gin ma tye ka genge i kare-ni , wek onen ka dong kare oromo .
pien twero ma miyo dano turo cik kombeddi dong tye ka tic i mung ; ento ngat ma genge pud bigengo nio ka dong giryeme woko .
lacenne dano ma turo cik binen , ci rwot yecu bineko woko ki alur doge , tyeke woko , i kare ma en bidwogo turu ki nen woko ka maleng .
bino pa dano ma turo cik a ki i tic pa catan kun tye ki teko ducu , ki lanyut mogo ki tango mogo me goba .
dok bibedo ki lwak bwola maraco pi jo ma birwenyo matwal , pien gukwero maro lok me ada ma kono olargi .
pi meno lubanga biketogi i te twero me bwola , wek guye goba ,
wek gingol kop oloo jo ma pe ye lok me ada , ento cwinygi yom i timo gin ma pe tye atir .
utmegiwa ma rwot maro , myero wapwo lubanga piwu nino ducu , pien lubanga okwongo yerowu con wek elarwu pi cwiny maleng ma lonyowu wubedo maleng , ki pi ye lok me ada .
olwongowu i man ki lok me kwena maber ma watito , wek gimi wunong deyo pa rwotwa yecu kricito .
pi meno utmegiwa , wucung matek , wumak kit ma wapwonyowu kwede , i lok nyo ki waraga .
kombeddi rwot yecu kikome , ki lubanga wonwa ma marowa dok okweyo cwinywa matwal ki gen maber ma obino pi kica ,
me agikkine , utmegiwa , wuleg lubanga piwa , wek lok pa rwot owinnye oywek woko oyotoyot , dano guket iye deyo macalo bene otimme i kinwu ,
dok bene wek walarre ki i cing jo maraco , ma kitgi oballe woko ; pien jo mogo pe gitye ki niye .
rwot genne , en bimiyowu teko , dok bigwokowu ki i kom gin marac .
watye ki gen i rwot i komwu ni , wutye ka tiyo gin ma nene wacikowu ni wuti , dok bene wubimedde ki tiyone .
rwot myero otel cwinywu nio wa i mar pa lubanga ki i diyo cwiny ma a ki bot kricito .
utmegiwa , kombeddi wacikowu i nying rwotwa yecu kricito ni , wupokke woko ki i kom ominwu mo ma lawackom ma bedo ka wirre kun balo kare nono labango tic mo , ma pe lubo kit ma myero ma wun wumako ki botwa .
wun kikomwu wungeyo kit ma myero wulub kwede kitwa . i kare ma nene watye botwu pe wabedo luwackom kun wabalo kare nono labongo tic mo .
wan yam pe wacamo cam pa ngat mo labongo culone , ento wacanne i tic dyeceng ki dyewor wek pe waket peko i kom dano mo i kinwu .
pe te lokke ni wan wape ki twero , ento wamine giwa kenwa me bedo lanen ma myero wun wulubi .
pien kadi i kare ma onongo watye botwu , wamiyowu cik man ni , ngat ma dag tic myero wutwon ki cam .
pien wawinyo ni jo mogo i kinwu komgi wac , gibedo ka wirre kun gibalo kare nono ma pe gitiyo tic mo , ento giridde i tic pa jo mukene .
waciko kodi dano macalo meno , dok wabako dogwa botgi i rwot yecu kricito ni , myero guti ticgi mot , wek ngat acel acel opitte gire kene .
utmegiwa , pe wuol ka tiyo gin maber .
ka ngat mo okwero lubo lok ma gicoyo i waraga man , myero wuniang maber i kom dano meno , pe wuribbe kwede , wek lewic omake .
pe wunene macalo lakworwu , ento wucike macalo ominwu .
rwot ma en won kuc omiwu kuc i kare ducu , i yo ducu . rwot obed kwedwu ducu .
an paulo acoyo botwu mot man ki cinga . man aye lanen ma tye i waragana ducu ; man aye kit ma acoyo kwede .
kica pa rwotwa yecu kricito obed kwedwu ducu .
waraga man oa ki bot paulo ma lakwena pa kricito yecu pi cik pa lubanga lalarwa ki yecu kricito ma genwa ocung i kome .
bot temceo latinna me ada i niye : lubanga won ki kricito yecu rwotwa omii gum , kica , ki kuc .
macalo nene kong abako doga boti i kare ma acito i makedonia , amito kong idong i epeco wek icik jo mogo pe gupwony pwony mo mapat ,
dok pe guket cwinygi i kom lok me ododo , ki nying mogo ma giryeyo mabocoboco ma lubo te kwaro , ma kelo tam atata , pe konyo yub pa lubanga ma ocung i kom niye .
yam aciki ni iwek dano gubed ki mar ma dano bedo kwede ka cwinye leng dok kite ber ma pe ki bala mo i kome , dok ma niyene goba pe iye .
jo mogo gungak woko ki i lok man ci gudonyo ka boko lok atata ma konnye pe .
gimito bedo lupwony-cik , kun pe giniang kadi wa lok ma giloko , nyo kadi gin ma gitye ka lok i kome , ma gucung iye matek twatwal-li .
wangeyo ni cik ber ka dano otiyo kwede i yo ma cik mito ,
kun waniang ni , cik pe giketo pi jo ma kitgi atir , ento giketo pi lutur-cik ki pi jo ma pe ki winy , pi jo ma pe lworo lubanga ki pi lubalo , pi jo ma pe gileng , jo ma pe keto cwinygi i kom lubanga , pi jo ma neko wongi ki jo ma neko megigi , pi lunek dano mukene ,
dok pi jo ma timo tim kwele , jo ma buto ki co luwotgi , jo ma kwalo dano girwenyo kwede woko ali , lugoba , jo ma kwongo kwong labongo tere , ki gin mukene ducu ma pe rwatte ki pwony me ada .
meno aye pwony ma nongnge i lok me kwena maber ma yam gimiya me atita , lok maber ma tito pi deyo pa lubanga ma gipwoyo .
apwoyo ngat ma omiya teko me tiyo tic man , en kricito yecu rwotwa , pien dong okwana me bedo lagen , ka oketa bene i ticce ,
kadi bed yam abedo ka yete pi keto ayela i kome ki balo nyinge . ento en otima kica , pien ceng atimo meno ki kwiya piny labongo niye ,
ka kica pa rwotwa omedde twatwal i koma kacel ki niye ki mar ma tye i kricito yecu .
lok man lok me ada , myero dano ducu guye ni , kricito yecu yam obino i lobo pi laro lubalo . i kin lubalo an aye abedo labal mukwongo ,
ento otima kica pi lok man , wek i kin lubalo , yecu kricito okwong nyuto diyo cwinye maber-ri bota macalo lanen bot jo mukene ma gibiye en , ka dong gicako nongo kwo ma pe tum .
woro ki deyo obed nakanaka bot kabaka ma loyo kare ducu , ma pe to , ma pe nen , en lubanga acel kene . amen .
latinna temceo , amiyo boti cik man ma rwatte ki lok ma yam lutit lok pa lubanga guloko i komi ,
wek ka ilubo lokgi wek ilweny lweny maber , kun imako niye matek ma ii leng . pi kwero tam ma i igi ma nyuto botgi balgi , jo mogo niyegi oballe woko .
jo mogo i kingi , kumenayo ki alegijada , yam amiyogi i cing catan wek gupwonnye guwek yeto lubanga .
lok mukwongo aciki ni , bako dog , lega , lega ma gilego pi jo mukene , ki miyo pwoc , myero gitim pi dano ducu ,
pi luker ki jo ma tye i rwom ma malo , wek omi wabed mot labongo ayela , ma waworo lubanga kun kitwa beco i yo ducu .
man ber , dok lubanga lalarwa bene pwoyo .
en mito laro jo ducu , dok mito ni jo ducu gunge lok me ada .
pien lubanga tye acel , ngat ma ribo lubanga ki dano bene tye acel , ma obedo dano , en aye kricito yecu ,
ma omine kene me bedo gin-kok pi jo ducu ; meno en aye caden ma yam gimiyo i karene kikome .
pi lok man , giketa me bedo latit-lok dok lakwena , ( aloko lok ada , goba pe iye ) , an lapwony pa lurok , i niye ki i lok ada .
man aye mumiyo amito ni co myero guleg lubanga i kabedo ducu , kun gitango cinggi maleng malo labongo kiniga nyo daa mo .
kit meno , mon bene myero gurukke maber ki mwolo , kun gigwokke , pe i yer wic ma gikedo , nyo jabu , nyo tiko ngut , , nyo ruk mogo me wel ma malo ;
ento bergi myero onen i tic maber ma gitiyo , meno en gin ma mitte bot mon ma gilwongnge kengi ni gin jo ma woro lubanga .
dako myero opwonnye lalingling kun bedo ki winy .
pe aye ni dako opwony dano nyo obed ki twero i kom co ; en myero obed oling alinga .
pien adam aye ma gikwongo cweyone , ka dong lacen gicweyo kawa .
dok bene yam pe gibwolo adam , ento gibwolo dako , ci omiyo opoto i bal odoko labalo .
kadi bed kumeno , dako gibilaro i kare me nywal , ka ce omedde ka bedo ki niye dok ki mar , kun bedo maleng ma gwokke kene .
lok man lok ada : ka ce dano mo mito tic me bedo latel jo pa lubanga , nongo en mito tic maber .
latel myero obed labongo lok mo ma gijuke iye , obed ki dako acel , ogwokke kene , obed ryek , obed dano ma giworo . obed dano ma gwoko welo , lapwony maber ,
ma pe lamero konge , ma pe lakolo , ento obed dano mamwol , ma pe da atata , dok pe obed ngat ma maro lim .
myero obed ngat ma loyo ode maber kun gwoko litinone miyo gibedo ki winy bot jo madito , ma giworo dano i yo ducu ;
pien ka ce dano pe loyo ode kikome maber , ci en twero gwoko lwak jo muye lubanga ningning ?
myero pe obed dano ma pud olokke aloka nyen , miyo kette malo ki wakke , ci cut poto woko , lok loye macalo yam oloyo catan .
medo i kom meno myero en obed dano ma jo ma woko pwoyo , wek pe okel yet i kome ma miye poto i owic pa catan .
kit meno , ludikon myero bene gubed jo ma romo awora , jo ma pe doggi aryo , ma pe gin lumat kongo matek twatwal , pe gubed luworo me nongo lim ;
myero bene gubed jo ma niang maber i mung me niyewa , kun cwinygi bene leng .
myero kong gikwong temogi ; ka ce ginongo ni lok mo marac pe i komgi ka dong giyegi guti tic me dikon .
mon bene kit meno , myero gubed mon ma romo awora , ma pe lucok dog dano , gubed jo ma gwokke kengi dok jo ma lugen i jami ducu .
ludikon myero gubed wegi mon acel acel , myero gulo litinogi ki odigi bene ducu maber , ,
pien ludikon ma gitiyo tic mabeco ginong rwom maber pigi kengi , dok gidoko jo ma cwinygi tek i kom niye ma tye i kricito yecu .
atye ki gen me bino boti pi oyot , ento acoyo lok me pwony man boti wek ,
ka agalle , inge kit ma myero dano obed kwede i kin jo me ot pa lubanga , ma en aye lwak jo muye lubanga makwo , ma en aye obedo wir ki guti me te ot matek , me ada .
mung me dini ma watuco pire dit twatwal : yam onyutte i kom , gikwane ni kite atir pi cwiny maleng , lumalaika gunene , gitito pire bot lurok , giye en i lobo ducu , ka dong gitero woko malo i deyo .
cwiny maleng waco atir ni , i kare mo i anyim jo mogo bibwoto niyegi woko , gicako lubo jogi ma gin lugoba , ki pwony pa cen maraco .
pwony ma kit meno a ki bot jo ma luroro ma gin lugoba , ma tam ma i igi ma nyuto botgi balgi oding woko macalo del kom dano ma giwango ki nyonyo malyet .
gin jo-nu gijuko ni dano pe gunyom , dok bene giciko dano ni gukwer cam mogo , kun lubanga yam oketo cam wek jo ma ye en , ma gingeyo lok me ada , gugam ki pwoc .
pien jami ducu ma lubanga oketo gibeco , pe tye mo ma myero gikwer ki i kingi , ka ce onongo gigamo ki pwoc ;
pien lok pa lubanga ki lega lonyogi bedo maleng .
ka iketo pwony magi i nyim utmego , ci ibibedo latic pa kricito yecu maber , ma gipito ki lok me niye ki pwony mabeco ma ibedo ka luboneni .
kwer lok mogo me mingo ma tere pe ma pe me lworo lubanga . pwonnye keni i kwo me lworo lubanga .
pwonnye me rweyo ler kom tye ki kony , ento konnye nok ; lworo lubanga konyo i yo ducu , pien twero kelo botwa gum i kare man ki i kwo ma ki i kwo ma bibino i anyim , macalo lubanga yam ociko .
lok man lok ada , myero dako ducu guye .
meno aye mumiyo wacanne dok wacukke me tic matek , pien waketo genwa i kom lubanga makwo , ma en lalar pa jo ducu , ento makatone pa jo ma ye yecu .
cik lok magi dok ipwony ki dano .
pe imi ngat mo ocayi ni pien in pud itidi , ento bed lanen maber bot jo muye , i lokki , i kiti , i mar , i niye , ki i bedo maleng labongo gin marac mo i komi .
mi kareni me kwano coc ma yam gicoyo i nyim lwak , i tito lok , ki i pwony , nio ka abino kunnu .
pe ibwot mot me cwiny ma itye kwede-ni oballe nono , ma yam gimii pi lok ma lutit lok pa lubanga gutito i kare ma ludongo giketo cinggi i wii .
nyut lok magi ki tic , ket cwinyi iye , wek dano gunen kit ma itye ka wot kwede anyim .
gwokke keni , dok igwok pwonnyi bene ; mak matek , pien ka itimo kumeno , in kikomi ibilarre kacel ki jo ma winyi bene .
pe ijuk ladit mo , ento cuk cwinye macalo woru ; awobe myero inengi macalo omegini ,
nen mon madongo macalo mego , ki mon matino myero inengi macalo lumegini , labongo tam mo marac .
wor mon ma coggi oto , ma dong gudong kengi .
ka ce dako ma cware oto tye ki litinone ki likwaye , myero gin kong gukwong pwonyo ticgi me dini i odigi gin kikomgi , kun gimiyo kony bot lunyodogi pi kony mogo ma yam gumiyo botgi , pien meno aye lubanga pwoyo .
dako ma cware oto ma odong kene labongo ngat mo ma konye , keto genne ducu i kom lubanga , dok bene bako doge kun lego lubanga dyeceng ki dyewor .
ento dako ma cware oto ma yenyo yomcwiny me jami mabeco keken , dong oto kadi bed pud kwo .
ket cik man , wek gubed labongo lok mo ma gijukogi iye .
ka ce dano mo pe miyo gin mo me konyo wadine , makato pi jo me ode kikome , nongo dong okwero niyene woko , dok bene odoko rac makato ngat ma pe oye lubanga .
pe myero gico nying dako ma cware oto ma mwaka me ditte peya oromo pyerabicel nono , dok bene myero en obed dako ma yam obedo ki cware acel keken .
myero ginen ka ticce ber , ka ce yam opito litino , ka yam ojolo welo , nyo olwoko tyen jo pa lubanga , ka okonyo jo ma yam giunogi , dok bene ka obedo ngat ma yam omine kene i tiyo gin maber i yo ducu .
ento myero ikwer coyo mon ma pud gitino ma coggi oto ; pien miti me komgi twero miyo gikwero kricito woko , gicako mito nyomme doki aye ,
miyo gingolo kop loyogi pi turo cikkegi mukwongo .
medo i kom meno , gilokke gidoko luwackom ma gibibedo ka wot awota i ot ki ot ; pe gibedo luwackom keken , ento gidoko bene jo ma loko lok atata , ma giridde i gin ma pe megi , gibedo ka loko lok ma pe myero gilok wacel .
pi meno , omiyo amito ni mon matino ma coggi oto ginyomgi wek gunywal litino , gulo odigi , wek pe gumi kare ki lukworwa me loko gin mo marac i komwa .
pien jo mogo i kingi dong gungak woko , gitye ka lubo catan .
ka ce dako mo muye rwot tye ki wadine ma gin mon to , myero en omi botgi kony , wek pe giket peko i kom lwak muye yecu , ento lwak muye yecu gubed ka konyo mon ma coggi oto ma lakonygi mo pe .
ludongo ma loyo loc maber myero giworgi twatwal , makato myero giwor jo ma tye ka yelle ka tito lok ki pwonyo dano .
pien lok ma yam gicoyo waco ni , “ pe itwe dog twon ka tye ka nyono bel , ” dok bene ni , “ latic myero giculle mucarane . ”
pe iye lok adot mo ma gikelo i kom ladit mo , gwok nyo ka tye lucaden aryo nyo adek macalo ginacoya owaco .
dong jo ma pud ocung i kom balgi , myero ijukgi i nyim dano ducu , wek omi jo mukene gubed ki lworo .
aciki i nyim lubanga ki kricito yecu ki lumalaika ma giyero , gwok cik magi ma pe i jengnge i kom wat nyo larem .
dok bene pe irune me keto cingi i kom ngat mo , nyo me ribbe ki jo mukene i balgi ; ento gwokke ibed maleng .
cakke kombeddi , dong pe imat pii keken , mat bene kongo vino manok pi konyo ii pi two ma maki kare ki kare .
bal pa jo mogo nen woko ka maleng ma cimo atir ni kop biloyogi , ento bal pa jo mukene nen lacen .
tic maber bene nen woko ka maleng ; kadi pe kit meno , pe kanne matwal ma pe onen .
jo ducu ma gubedo opii , myero guti ki luditogi macalo jo ma romo awora i yo ducu , wek ngat mo pe oyet nying lubanga nyo pwonywa .
jo ma luditogi dong guye rwot , myero pe gukwer worogi , ni pien gin dong gibedo omego , ento myero gumedde me tiyo tic maber makato botgi , pien jo ma gikonyo ki ticgi gubedo jo muye rwot dok jo ma gin maro . pwony lok magi dok icuk cwiny dano iye .
ka ngat mo pwonyo mere lok mapat kun pe lubo lok ada pa rwotwa yecu kricito pi pwony me diniwa ,
nongo en okette malo kene ki wakke , ento pe ngeyo gin mo kadi ki acel . iye opong ki par maraco me pyem ki daa i kom nying lok mogo ; dong lok macalo meno a iye nyeko , pyem , yet ki par maraco ma miyo gen rwenyo woko i kin dano .
dok bene miyo jo ma ryekogi oballe , ma mako lok me ada oloyogi woko , gibedo ka wo awoya nono , kun gitamo ni dini aye yo me nongo lonyo .
lonyo dit twatwal i dini ka ce iyeng ki gin mo keken ma itye kwede .
pien wan yam pe wakelo gin mo i lobo kany , dok bene pe wabitwero tero gin mo ka waa ki i lobo .
ento ka watye ki cam ki ginaruka , jami magi romowa gire .
ento jo ma mito bedo lulonyo miyo catan bitogi ci gipoto i bal , ka dong gimoko i owic pa catan pi mitgi mapol me mingo ma tye ka unogi , miyo girwenyo dok gito woko matwal .
pien maro lim en aye acakki me gin maraco ducu ; man en gin ma omiyo jo mogo gua woko ki i niye , ka dong gurwatte ki lwak can mapol ata mucorre i komgi .
ento in dano pa lubanga , leng yo ki jami meno , ket cwinyi i kit ma atir , i lworo lubanga , i niye , i mar , i diyo cwiny ki i mwolo .
lweny lweny maber me niye ; mak kwo ma pe tum matek ma yam gilwongi iye i kare ma ituco niyeni i nyim lucaden mapol ata .
aciki i nyim lubanga ma miyo kwo bot jo ducu , ki i nyim yecu kricito , ma otuco niyene maber i kare ma miyo lok me cadenne i nyim pontio pilato :
gwok cik ma gimiyi , bed labongo kit roc mo nyo lok mo ma gijuki iye , nio ka rwotwa yecu kricito binen .
lubanga ma gipwoyo , en acel keken aye won twer , kabaka pa luker ducu , rwot pa rwodi , en binyuto man ka kare kikome dong oromo .
en lubanga acel keken ma pe to , ma bedo i lengo mo ma ngat mo pe romo nyiko cok kwede , cakke con ngat mo pud pe munene , dok bene dano mo pe twero nene . woro ki twer ma pe gik obed bote . amen
cik lulonyo me kare man ni guwek wakke , dok bene pe guket gengi i kom lonyo ma pe genne , ento guket gengi i kom lubanga ma miyowa jami ducu mabup ma yomo cwinywa .
myero guti tic mabeco , gubed lulonyo i timo ber bot dano , i poko jami , ki i miyo mot ki yomcwiny .
ka gutimo meno , nongo gukano mono maber pigi kengi pi kare me anyim , wek gumak kwo ma en aye kwo kikome .
ai temceo , gwok gin ma yam dong gimiyo i cingi . gwokke i boko lok mogo ma pe me woro lubanga , ki i pyemmogo ma a ki gin ma gilwongo gobagoba ni , “ ngec ” ,
pien jo ma giwaco ni gitye ki kit ngec meno gibayo piny nono i lok ma mako niye kica pa lubanga obed kwedi .
waraga man oa ki bot paulo ma lakwena pa kricito yecu pi mit pa lubanga , ma lubo cikkene me miyowa kwo ma tye i kricito yecu .
bot temceo latinna ma amaro : lubanga won ki kricito yecu rwotwa omini gum , kica ki kuc .
apwoyo lubanga ma atiyo bote tic ki iya maleng , macalo kwarowa yam gutiyo bote , kun alwongo nyingi i legana me kare ducu .
ka apo pig wangi , miyo i dyeceng ki dyewor aparo me neni , wek apong ki yomcwiny .
apo i kom niyeni ma goba pe iye , ma yam kong okwongo bedo bot dani loi , ki meni yuneki , ma angeyo atir ma pe akalo akala ni tye boti bene .
man omiyo apoyo wii wek iti ki mot me kica ma yam lubanga omii pi keto cinga i wii , ma dong odoko macalo mac ma dong okwe woko ; buki wek olyel .
pien lubanga yam pe omiyowa cwiny me lworo , ento omiyowa cwiny me teko ki me mar ki me gwokke kenwa .
pi meno lewic pe omaki me miyo caden i kom rwotwa , lewic bene pe omaki i koma , an ma abedo lamabucceni , ento ribbe kwedwa i ciro can pi lok me kwena maber , i teko pa lubanga .
en olarowa dok olwongowa me bedo jo maleng , pe pi tic mogo ma wan watiyo , ento pi lubo gin ma en kikome oyubo , ki pi kicane ma yam en omiyo botwa i kricito yecu i acakki piny .
kombeddi dong ginyuto woko botwa i bino pa lalarwa kricito yecu ma dong okwanyo to woko matwal , ci omiyo kwo ma bedo matwal onen woko ka maleng pi lok me kwena maber .
pi lok me kwena maber-ri , yam giketa abedo latit-lok , lakwena ki lapwony bene .
man en gin mumiyo aneno can kit macalo atye ka nenone wa i kare-ni . ento lewic pe maka gira , pien angeyo ngat ma aye , dok bene ageno atir ni , en twero gwoko gin ma omiyo i cinga nio i nino maca .
lanenni me aluba myero obed lok me ada ma yam iwinyo ki bota , kun ilubo kwede niye ki mar ma tye i kricito yecu .
gwok gin maber ma gimiyo i cingi pi teko pa cwiny maleng ma bedo i iwa .
in ingeyo ni , jo ducu ma tye i acia dong guloko ngegi woko bota . pugelo gin ki kermogen gitye i kingi .
rwot myero otim kica i kom paco pa oneciporo , pien yam obedo ka dwoko cwinya tyen mapol . lewic pe omake pi twec ma gitweya kwede ki nyor ,
ento i kare ma en oo i roma oyenya matek nio ka ononga .
rwot myero omi en onong kica ma a bote i nino maca . dok in bene ingeyo maber mada kit kony ma en obedo ka miyone i epeco .
latinna , in dong itim tek i kica ma gimiyowa i kricito .
gin ma dong ityeko winyo ki bota i nyim lucaden mapol , in bene myero itit bot jo ma genne ma giromo pwonyo ki jo mukene .
cir arem me gin marac ma gitimo i komi , kit macalo askari maber pa yecu kricito .
pe tye askari mo ma ka tye i dog tic dok rwakke i tiyo tic ma woko , pien tamme tye ni myero eyom cwiny ngat ma ocoye i mony .
lapyem i tuko pe twero loyo tuko ka pe olubo cik me tuko meno kikome .
lapur ma en latic matek i potone en aye ma myero okwong camo gin ma ocek iye .
tam gin ma aloko , pien rwot bimiyo iniang i jami ducu .
po i kom yecu kricito , ma ocer ki i kin jo muto , en lakwar daudi , kit macalo an atito kwede lok me kwena maber .
lok meno me kwena maber en aye gin ma atye ka ciro can pire , kun gitweya woko ki nyor calo gitweyo labalo ! ento lok pa lubanga gire pe gitweyo ki nyor .
meno en gin mumiyo atye ka ciro arem kare ducu , pi jo ma giyero , wek gin bene gunong larre ma tye i kricito yecu , kacel ki deyo ma pe gik .
lok man lok ada , ni , “ ka wato kwede , wabikwo kwede bene ,
ka waciro can , wabibedo ka loc kacel kwede ; ka wakwere , en bene bikwerowa ;
ka wan jo ma pe genne , en gire genne nakanaka , pien en pe twero kwerre kene . ”
po wigi i kom lok man , dok icikgi i nyim rwot ni gin guwek pyem i te lok mapatpat , pien meno pe konyo gin mo , ento dok medde me balo jo ma winyo abala .
ket tek kit macalo itwero pi mine keni bot lubanga macalo ngat ma gipwoyo , latic ma pe ki gin mo ma lewic myero omake iye , ma tero lok me ada i yo atir .
kwer boko lok ma pe me woro lubanga , pien lok ma kit meno medde ki rwenyo dano arwenya i woro lubanga ,
dok bene lokgi bituco yone calo bur ma camo kom dano oyotoyot . kumenayo gin ki pileto gitye i kin jo meno .
dong gungak woko ki i lok ada kun giwaco ni wan dong wacer con . man gitye ka balo kwede niye pa jo mogo .
ento guti me ot ma lubanga oketo dong tye ma ocung woko matek liking , ma bene tye ki coc man i kome ni , “ rwot ngeyo jo ma gin jone kikome , ” dok ni , “ dano acel acel ma lwongo nying rwot myero opokke woko ki i bal . ”
i ot mo madit , pe bedo iye jami me jabu ki ryal keken , ento bedo iye bene jami mogo ma gitiyo ki bao ki ma gitiyo ki lobo ; mogo gitiyo kwedgi i kare me deyo keken , ento mukene-gu gitiyo kwedgi i kare ducu .
ka ce ngat mo olonnye kekene , kun oweko bedo ki kit marac woko , en bibedo atabo ma gitiyo kwede i kare me deyo , ma bedo maleng , ma konyo won ot , ma oyubbe pi tic ducu maber .
wek miti me awobi obedi , ento ket tammi i bedo ki kit ma atir , niye , mar ki kuc , kacel ki jo ducu ma kok bot rwot kun igi leng .
kwer pyem me mingomingo ma bino pi kwiya piny-gu woko ; in ingeyo kodi pyem macalo meno kelo daa .
latic pa rwot myero obed ngat ma pe da atata , myero obed ngat ma lakica bot dano ducu , lapwony ma ladiro , ngat ma diyo cwinye ,
ngat ma tiro jo ma pyem kwede ki mwolo . gwok nyo lubanga bimiyogi cwiny me ngut , ka wek dong guniang maber i kom lok ada ,
miyo ryekogi dwogo , ci gibwot ki i owic pa catan ma onongo yam omakogi , omiyo gutiyo gin ma en mito .
ento myero iniang man ni , i kare me agikki , piny bibedo marac i kare mogo .
pien dano bibedo ka maro komgi kengi kun gibedo lumar lim , luwakke , lucac , lunywar jo mukene . pe gibiwinyo lunyodogi , pe gibimiyo pwoc mo , gibibedo jo ma pe leng .
pe gibimaro dano wadgi , gibibedo jo ma pe timo kica bot dano , gibibedo lucok dog jo mukene , gibibedo jo ma mitgi pe jukke , jo ma ger ma gidag gin mo maber ,
luroro , jo ma tye atata ma pe giparo piny , jo ma gikette malo kengi ki wakke , jo ma maro yomcwiny ma ka maro lubanga .
gibimako dini dok gibilubo i kitgi ma nen ki woko keken , kun gikwero tekone woko . pokke woko ki i kom jo macalo meno
pien tye jo mogo i kingi ma giridde gidonyo i paco pa dano mukene , ci giloyo tam pa mon mogo ma gorogoro , ma peko me bal obwoyogi woko , ma mitgi tye patpat ci bedo ka ywayogi tungngi ki tungngi ,
kun gimito pwonnye i kare ducu , ento pe dok gitwero niang i lok ada .
jo meno girom ki yane ki yambure ma yam gupyem ki moses , pien gin bene gitye ka pyem ki lok ada i kit acel-lu ; ryekogi dong oballe woko , niyegi pe tye kakare .
ento pe gibimedde kwede nakanaka , pien mingoginu bingene woko bot lwak , calo pa jo aryo ca .
ento in dong ingiyo kweda woko kun ineno pwonnya , kita ki tam ma aketo i nyima . ineno niyena , diyo cwinya , mar ma atye kwede , kit ma ayelle kwede kun aciro can .
ineno bene kit ma giuna kwede , ki can ma aneno ; dok ingeyo gin ma otimme i koma i antiokia , i ikonio , ki licitra , kit ayelayela ma yam aciro ; ento rwot olara ki i gin ducu .
ada , jo ma mito lubo kit pa jo ma lworo lubanga , kun gibedo i kricito yecu , gibiunogi ,
kun jo maraco ki jo ma lugoba gibimedde ki bedo marac makato kare , kun gibwolo dano , gin bene gibibwologi .
ento in myero imedde i gin ma ipwonyo , ki ma dong iye adada , kun ingeyo jo ma yam gupwonyi iye .
ingeyo bene ni , cakke i tinoni ingeyo coc maleng ma yam gicoyo ma twero pwonyi i yo me larre pi ye kricito yecu .
ginacoya ducu ma yam gicoyo , gicoyo pi teko pa cwiny pa lubanga . konyo me pwony , me juko dano , me tiro kit pa dano , me nyebo dano wek gulub kit ma atir ,
wek dano pa lubanga obed muteggi , ma bene oyubbe i yo ducu , ma romo tiyo kit tic mo maber ducu .
aciki i nyim lubanga ki i nyim kricito yecu ma bingolo kop pa jo makwo ki jo muto , dok pi dwogone ki pi locce , ni meno ,
tit lok pa lubanga , cung iye matek i kare maber ki i kare marac , mi dano guniang maber , jukgi kun idiyo cwinyi i pwony kare ducu .
pien kare tye ka bino ma dano dong pe biciro pwony me ada , ento itgi bibedo ka yilo ayila , kun gicoko lupwony ma twero pwonyogi ki gin ma gimito winyone .
gibiloko ngegi wek pe giwiny lok ada , kun gingak woko giwirre i lok ma tere pe .
ento in myero ibed ma igwokke i kare ducu ; cir can ka opoto i komi , ti tic me tito lok me kwena maber , dok icob ticci ducu kakare .
an dong dano cok neka woko calo gitum me atyera i wi keno tyer ; karena dong oo me weko lobo man .
dong atyeko lwenyo lweny maber , atyeko cobo ngwecca , dok agwoko bene niye .
kombeddi dong gikano pira mot me kit atir , ma rwot ma ngolo kop atir bimiya i nino maca ; pe bota keken , ento bot jo ducu ma dong cwinygi tye ka paro pi dwogone bene .
tem ki tweroni ducu me bino bota oyotoyot .
pien dema dong oweka woko pi maro jami me lobo-ni , ocito gire woko i tecalonika ; krecen ocito mere i galatia , ki tito ocito i dalmatia .
luka kene aye odong tye kweda kany . wubin wun ki marako , pien en ber twatwal dok konya .
tukiko aoro ocito i epeco .
ka ibino , kella ki bongo ma yam aweko i teroa tung pa karpo . kwokka bene bukka , makatone maca me del ca .
alegijanda latet mola otima marac twatwal ; rwot bicule pi timme-nu .
in bene myero item gwokke i kom nyer-ru , pien en yam opyem ki lokwa matek mada .
i pidona mukwongo , dano mucung pira obedo pe . jo ducu guringo gutenya woko liyak . lubanga myero pe okwan lok man i wigi .
ento rwot ocungo ka ngeta , ka dong omiya teko me tuco lok kakare , wek lurok ducu guwiny ; olara kit meno ki i dog labwor .
rwot bikonya miyo aa woko ki i gin maraco ducu , kun lara wek ao i kerre me polo . deyo obed bote nakanaka . amen .
mot pricika gin ki akwila , ki jo me ot pa oneciporo .
eracto mere yam odong i korint ; tropimo aweko two i mileto .
ket tek io ma kare me koyo peya ocakke . yubulo omoti , kadi ki puden ki lino , ki kalaudia , kacel ki utmegiwa ducu .
rwot obed kwedi . kicane obed kwedwu .
waraga man oa ki bot paulo , latic pa lubanga dok bene lakwena pa yecu kricito . yam oora me nyayo niye pa jo ma lubanga oyero , ki me niangogi i lok me ada ma rwatte ki kwo me woro lubanga ,
wek gubed ki gen me nongo kwo ma pe tum . lubanga ma pe loko lok goba yam ociko pire i acakki piny ,
ka dong karene oromo ci onyuto woko ka maleng , i lokke ma gimiyo bota me atita pi cik pa lubanga lalarwa .
bot tito , latinna me ada ma wanywako niye acel : lubanga wonwa ki lalarwa kricito yecu omii kica ki kuc .
man gin mumiya aweki i kurete , ni wek iyub gin ma yam odong ma pe tye kakare , dok iket ludongo i gangi madongo ducu , kit ma nene aciki kwede ca .
jo meno myero gubed jo ma lok mo marac pe i komgi , ma ngat acel acel bedo ki dako acel keken . litinogi bene myero gubed jo muye rwot , ma lok me caro caro mo pe owinnye i komgi , nyo kadi ki lok mo me pyem .
pien latel , macalo en lagwok jami pa lubanga , myero obed dano ma lok marac mo pe i kome . myero pe obed ngat ma nyatte , nyo ma kiniga mako oyotoyot , nyo lamero , nyo lakolo , kadi laworo me nongo lim .
myero obed dano ma gwoko welo , ma maro gin maber , dano ma lone kene , ma cwinye atir , dano maleng , dok ngat ma gwokke kene .
dok bene myero en omak matek lok pa lubanga me ada ma yam gipwonye kwede , ma miyo en twero cuko cwiny dano ki pwony me ada , dok twero loyo tam pa jo ma pyem kwede .
pien jo ma gin lupyem tye pol , jo ma loko lok ma tere pe , ki jo ma bwolo dano , makatone dul pa jo ma mito ni , jo muye kricito myero kong gulirre .
kodi jo-nu myero gimi guling woko , pien gitye ka balo dano mapol ki jo ma i odigi ducu , pi pwonyogi ki gin ma pe oporre ma pe myero gupwony ki dano , pi woro me nongo lim .
ngat mo acel i kin jo kurete , ma en lanebigi kikome , yam owaco ni , “ jo kurete kare ducu gin lugoba , lee maraco , luworo ma luwackom . ”
caden meno tye ada ; pi meno myero ijukgi ki tek , wek gucak bedo ki niye me ada ,
wek dong pe gubed ka keto cwinygi me winyo lok pa lujudaya me ododo mogo ma tere pe , ki cik pa jo ma gidag lok ada .
bot jo maleng , jami ducu bene leng , ento bot jo ma dong guballe woko , ki jo ma pe tye ki niye , pe tye gin mo maleng ki botgi . ryekogi kikome ki tam ma i igi ma nyuto botgi balgi dong otyeko balle woko .
gituco ki doggi ni gingeyo lubanga , ento dok gikwere woko ki gin ma gitimo ; gudoko dong macalo gin ma i dano okwero , jo ma pe ki winy , ma pe dong giromo tiyo tic mo maber .
ento in , pwony gin ma rwatte ki lok ada .
lok bot jo madongo ni gubed jo ma gwokke kengi , jo ma romo awora , jo ma loyo tamgi kengi , jo ma niyegi ki margi tye kakare kun gicung iye matek .
kit meno bene wac ki mon madito ni gin myero gubed ki woro i kit bedogi ducu , pe gucok dog jo mukene , pe gubed jo ma dong gudoko opii pa kongo . myero gubed jo ma pwonyo gin maber ,
ka dong gucak pwonyo mon matino me maro coggi ki litinogi ,
dok gubed mon ma loyo tamgi kengi , mon maleng ma pe gitye ki tam mo me caro caro , ma gigwoko pacogi , mon ma lukica kun giworo coggi bene , wek pe omi jo mukene guyet lok pa lubanga .
kit meno bene , cuk cwiny awobe ni myero gugwokke kengi .
in kikomi nyutte macalo lanen me tic maber i yo ducu . mi pwonnyi obed mapek labongo gin mo marac iye ,
kun iloko lok ada ma pe gitwero nongo roc mo iye , wek omi lewic omak ngat mo ma mito pyem kwedwa , pien pe neno gin mo marac ma myero ewac i komwa .
wac ki opii ni guwor luditogi , guyom cwinygi i yo ducu . pe gubed lupyem ,
kadi kwanyo gin mogo , ento myero gunyut ni gin jo ma genne maber twatwal , wek i gin ducu gumi pwony pa lubanga lalarwa onen ma mwonya .
pien kica pa lubanga dong onen pi laro dano ducu .
kica meno pwonyowa me kwero lubo kit pa jo ma pe lworo lubanga , kacel ki miti ducu me lobo man , dok pwonyowa me gwokke kenwa wek wabed ma cwinywa atir , kun walworo lubanga ,
kun wakuro gum ma genwa ocung iye , en aye me neno yecu kricito , lubangawa madit ki lalarwa , ka odwogo ki deyo .
en yam omine kene piwa me kokowa woko ki i bal ducu , ki me lonyowa wabed jone kikome , ma watye ki miti madwong me tiyo tic mabeco .
tit botgi lok magi ; cuk cwinygi dok ijukgi ki twer ducu ma itye kwede . pe imi ngat mo ocayi .
po wigi ducu me mine kengi i te loc pa luloc , ki wegi twer , me bedo ki winy , ki me yubbe pi tiyo tic mo maber ducu .
guwek loko lok marac i kom ngat mo , guwek da , gubed jo ma lukica , lunyut woro bot dano ducu i kare ducu .
pien wan kikomwa yam kong wabedo luming , jo ma pe luwiny ; yam warwenyo woko ata , wabedo opii pa mitiwa ki jami mapatpat ma yomo cwinywa . wabalo karewa i raccwiny ki mone , dano gukwerowa , ki wan onongo wadagge kekenwa .
ento i kare ma ber ki mar me kica pa lubanga lalarwa onen ,
en olarowa woko cut , pe pi tic mo ma wan watiyo i kit ma atir , ento pi kicane gire . olarowa ki pii ma olwokowa me nywalle tyen me aryo ki me doko jo manyen pi cwiny maleng ,
ma yam en oonyo i komwa madwong i lalarwa yecu kricito ,
wek dong gikwanwa ni kitwa atir pi kicane , wek omi wanong kwo ma pe tum ma genwa tye iye .
lok man lok ada . amito wucung matek i kom lok magi , wek jo ma dong guye lubanga gubed ki tam me mine me tiyo tic mogo mabeco ; meno aye ber , dok bedo me kony bot jo ducu .
kwer pyem mogo me mingimingo , lok i kom nying kwaro , daa ki laro lok i kom cik ; magi ducu pe konyo , dok tyen lokke pe .
dano ma kelo apokapoka ka dong iciko kicel nyo kiryo kwe , weke woko matwal , pe dok iribbe kwede ,
kun ingeyo ni , kodi dano-nu dong ongak woko , dok obalo , ki dong ongolo kop woko i kome kene .
ka abioro artema nyo tukiko boti , ket tek ibin bota i nikopoli , pien dong atyeko moko tamma me bedo kunnu i kare me koyo .
ket tek me konyo jena ma en dano ma ngeyo cik , gin ki apolo , i wotgi , nen ni gin mo pe orem botgi .
danowa bene myero gummine kengi i tic mabeco wek gubed ki yo me konyo luwotgi ma can mo odiyo ; pe gubed macalo yat ma pe nyak .
jo ducu ma gitye kacel kweda kany gumoti . mot jo ma marowa i niye . kica pa lubanga obed kwedwu ducu .
waraga man oa ki bot paulo ma lamabuc pi kricito yecu , ki bot ominwa temceo . bot pilemon latic wadiwa ma wamaro
gin ki laminwa apia , ki arkipo askari wadiwa , ki jo muye kricito ma gicokke i odi :
lubanga wonwa ki rwotwa yecu kricito omiwu kica ki kuc .
apwoyo lubanga kare ducu ka alwongo nyingi i legana ,
pien abedo ka winyo pi marri ki pi niyeni ma itye kwede i kom rwotwa yecu ki bot jo pa lubanga ducu .
man omiyo alego ni , kit ribbe ma waribbe wan kwedi i kom niye odok matek ma romo niangowa matut i kom gin maber ducu ma watye kwede i kricito .
pien marri okella yomcwiny , dok ojingo cwinya , omera , pien ikweyo cwiny jo pa lubanga .
pi meno , kadi bed atye ki tekcwiny i kricito ma miyo aciki acika me tiyo gin mo ma mitte ,
ento pi marri-ni aneno ni ber alegi alega , an paulo ma acung ma ka kricito yecu , ma kombeddi bene dong adoko lamabuc pire .
alegi pi latinna onesimo , ma dong adoko wonne ki i buc kany .
i kare mukato onongo konnye kong obedo pe boti , ento kombeddi dong konnye dit boti ki bota bene .
dong acwalo en me dwogo boti enno , en dong odoko macalo dul koma kikome .
onongo amito ni kong agwok en bota kany , wek omiya kony ma kakari ma kun pud atye i buc pi tito lok me kwena maber ;
ento pe amito ni atim gin mo ma kun nongo in pe iye , wek berri pe obed macalo gin ma gidiyi iye adiya , ento obed pi yeyoni in kikomi .
gwok nyo man en gin mumiyo en yam opokke woko kwedi pi kare manok , ni wek dong igame matwal ,
pe dok macalo opii , ento makato opii woko , macalo ominwa ma wamaro . makatone adada en pire tekka , ento ki tung boti pire dong tek twatwal , macalo lakonnyi dok omeru bene i rwotwa .
kit meno , ka ingeyo ni an abedo lawoti , myero igame i kit ma kono igama kwede .
ka ce yam otimo gin mo marac i komi , nyo tye ki banyani mo , kwan magi ducu i wiya .
an paulo kikoma aye acoyo lok man ki cinga , abiculi . pe awaco ni in bene itye ki banyana , en kwoni kikome .
iyo , omera , amito kony mo ki boti i rwotwa . kwe cwinya i kricito .
atye ki gen matek i komi ni ibiworo doga , oweko atye ka coyo boti lok man kun angeyo ni ibitimo makato ma awacci-ni .
medo ki meno , yubba kicika me buto pa welo , pien atye ki gen ni legawu biweko gimiya botwu .
epapira mabuc wadiwa i kricito yecu omoti ,
kadi marako , aristako , dema ki luka lutic wadiwa bene gumoti .
kica pa rwotwa yecu kricito obed kwedwu .
yam con lubanga oloko ki kwarowa i dul lok mapol dok i yo mapatpat , kun loko ki i dog lunebi ;
ento i kare man ma lacen-ni en dong oloko kwedwa i wode . jami ducu ma tye , lubanga ceng otiyogi pi twer pa wode , ma en oyubo ni myero obed won jami ducu .
en dero me deyo pa lubanga , cal pa lubanga kikome tye i kome , dok en bene ma tingo jami ducu ma tye , ki teko me lokke . ma dong en otyeko tic me lwoko bal , en obedo piny i kabedo me deyo tung acuc i nget won deyo madwong ma tye malo i polo ,
kun dong en odoko ladit mada makato lumalaika ducu , ma rom aroma ki kit ma nying ma gimiye ber matek makato megi woko .
lubanga yam kong owaco ki lamalaika mo ni , “ in i woda , tin dong anywali ” ? nyo dok ni , “ an abibedo wonne , en bibedo woda ” ?
dok bene i kare ma okelo latin kayo i lobo en owaco ni , “ lumalaika pa lubanga ducu myero guwore . ”
i kom lumalaika , lubanga oloko ni , “ en loko lumalaikane doko yamo , luticce en loko doko leb mac . ”
ento i kom wode en oloko ni , “ komkerri , in lubanga , biri nakanaka , odoo kerri en odoo me ngolo kop atir .
in imaro kit ma atir , cwinyi dag tim marac ; pi meno lubanga , ma en lubangani , owiri ki moo , moo me yomcwiny madwong , makato luwoti ducu . ”
en dok oloko ni , “ in rwot wiati iketo guti me lobo , polo bene en tic me cingi .
gin birwenyo woko oyot , ento in iri nakanaka ; gin ducu gibiti macalo bongo ,
ibidologi woko macalo ibano koti , gibilokogi macalo ginaruka . ento in ibedo ma kiti tye acel , mwakani pe bigik . ”
lubanga yam owaco ki lamalaika mo ni , “ bed i ngeta tung acuc i kabedo me deyo , nio ka abimiyo lukworri gidoko kom laten tyeni ? ”
lumalaika kono dok gubedo angagi ? gin ducu gubedo cwiny mogo ma tiyo tic pa lubanga ; en orogi ka konyo jo ma binongo larre .
pi meno wan myero waketu cwinywa twatwal i gin ma yam wawinyo , wek pe wangak woko ki iye .
lok me kwena ma yam lumalaika gukelo onongo omoko matek . ka ngat mo okalo wi cik mo , nyo okwero winyo , gimiye can iye ma oporo bal ma en obalo .
wan kono dok wabibwot ningning ka pe waketo cwinywa i larre man ma pire dit twatwal-li ? larre man rwot aye mukwongo tuco pire , ka dong jo ma yam guwinyo ki bote , gumoko botwa lokke .
lubanga bene omedo cadenne kun tiyo lanyut mogo ki tango ki tic madito mapatpat , dok kun poko mot mogo me cwiny maleng pi mitte kene .
pien lubanga pe oketo lobo ma mito bino ma wan waloko pire-ni i te loc pa lumalaika .
tye ka mo ma gituco ka maleng ni , “ dano gin ango , mumiyo ipo pire ? nyo latin pa dano , mumiyo iparo pire ?
ikete ki piny i te lumalaika pi kare manoknok , iketo en obedo laloc ma loyo gin ducu ma iketogi ;
iketo en obedo lalo jami ducu . ” dong ka oketo jami ducu i te loc pa dano , pe oweko gin mo ma en pe loyo . kit macalo tye-ni pud pe waneno ka giketo jami ducu i te twerone .
ento wan waneno yecu ma yam gikete ki piny i te lumalaika pi kare manoknok , ento kombeddi dong gimiye deyo ki woro macalo kabaka pi arem me to ma en ociro , wek pi kica pa lubanga ebil to pi jo ducu .
jami ducu tye pi lubanga , dok en aye muketogi . dong ka yam en omito kelo litino mapol i deyone , gin ma en otimo obedo ma myero twatwal , en mumiyo latel wigi i larre doko dano muteggi pi ciro can .
ngat ma olonyogi bedo maleng , ki jo ma gilonyogi-ni , gin ducu gua i kom ngat acel ; man en aye gin mumiyo lewic pe mako yecu me lwongogi ni omegine ,
kun owaco ni , “ abitito nyingi bot utmegina , abipaki ki wer i dye lwak mucokke . ”
dok ni , “ abiketo genna i kome , ” ki dok ni , “ an a ene , ki litino ma lubanga dong omiya . ”
kit macalo litino i kare ducu giribbe i kom ki remo , en bene kit meno onywako kwedgi komgi ki remogi , wek pi tone enginy ngat ma tye ki twer i kom to woko , meno en aye catan ,
ka dong egony jo ma yam gubedo i twec me opii pi kare me kwogi ducu pi lworo to .
dong onen maber ni , gin ma en otimo pe okemo lumalaika , ento okemo likwayo pa abraim .
meno gin mumiyo en myero odok ma rom aroma ki utmegine i yo ducu , wek omi ebed ajwaka madit ma lakica dok lagen i tic pa lubanga , wek omi ekwany bal pa jone woko .
pien en kikome yam oneno can dok catan obite , en mumiyo en twero konyo jo ma gibitogi .
pi meno , wun utmegina maleng ma lubanga olwongowu kacel kweda , kong wutam lok i kom yecu ma en lakwana dok ajwaka madit me niye ma wan watuco .
en obedo lagen bot lubanga muyero okete i tic , ma rom aroma ki moses ma yam obedo lagen i ot pa lubanga .
lager ot gimiye deyo madit makato ot ; kit meno yecu bene nene gikwano ni deyone dit kato pa moses woko .
pien ot mo keken dano aye ma gero , ento ngat ma gero jami ducu en aye lubanga .
moses yam obedo lagen i ot pa lubanga ducu macalo latic , pi miyo caden i lok ma gibiloko i kare ma lacen .
ento kricito obedo lagen i kom ot pa lubanga macalo wode . wan aye wa ode ka ce wamoko matek i tekcwinywa , ki i wakkewa pi gen ma watye kwede .
dong macalo cwiny maleng oloko ni , “ ka wuwinyo dwan lubanga tin ,
pe wumi cwinywu obed nwang calo jo ma yam gujemo , i kare ma guomo kwede cwinya i tim ,
ka ma kwarowu guomo iye cwinya , gutema bene iye , kun gibedo ka neno ticca pi mwaka pyerangwen kulu .
pi meno cwinya owang i kom jo me kare meno , omiyo awaco ni , ‘ gin kare ducu gingak woko i tamgi ; gin pe gingeyo yona wacel . ’
macalo yam akwongo ki kiniga , ‘ gin pe bidonyo i yweyo bota . ’ ”
wugwokke , utmegina , wek ngat mo i kinwu pe obed ki cwiny marac , cwiny ma pe ye lubanga , ma twero miyo en a woko ki bot lubanga makwo .
ento myero wujing cwinywu kekenwu kare ducu ka pud wutwero lwongo ni , “ tin ” , wek ngat mo i kinwu pe cwinye odok nwang pi bwola me bal .
pien wan wabedo jo ma ribbe ki kricito , ka ce wamoko matek i genwa mukwongo nio wa i agikki ,
macalo yam giwaco ni , “ ka wuwinyo dwane tin , pe wumi cwinywu obed nwang calo jo ma yam gujemo . ”
angagi ma yam guwinyo dwan lubanga ci gujemo woko-ni ? pe gin lwak dano ducu ma yam gua ki i lobo ejipt ma kun moses aye obedo ka telogi ?
dok angagi ce ma yam cwinye owang i komgi pi mwaka pyerangwen kulu-ni ? pe gin aye jo ma yam gutimo bal , ma komgi odong i tim kunnu ?
dok en yam okwongo kwong bot jo mene ce ni , gin pe gibidonyo i yweyo bote ? pe okwongo kwong meno bot jo ma yam pe gubedo luwiny ?
pi meno wan waneno ni , jo meno yam pe gutwero donyo pien onongo gukwero ye lubanga .
pi meno cikke me donyo i yweyo pa lubanga pud tye , ento myero wabedu ma lwor , wek ngat mo i kinwu pe ginong ni opoto woko me o iye .
wan dong wawinyo lok me kwena maber bene calo gin , ento lok me kwena ma gin guwinyo pe okonyogi , pien pe orwatte ki niyegi .
wan jo ma waye aye wabidonyo i yweyo meno ma yam en oloko pire ni , “ macalo yam akwongo ki kiniga , ‘ gin pe bidonyo i yweyo bota , ’ ” kadi bed ticce onongo yam otum woko cakke i acakki piny .
pien tye ka mo ka ma yam en oloko i kom nino me abiro ni meno , “ lubanga oywe i nino me abiro ki i kom ticce ducu . ”
ka dok kany en bene oloko ni , “ gin pe bidonyo i yweyo bota . ”
kit meno yo pud tye twolo wek jo mogo gudony iye . jo ma yam gikwongo tito botgi lok me kwena maber pe gudonyo , pien gin gukwero bedo ki winy .
en dok oketo nino mukene ma gilwongo ni , “ tin , ” kun olok lacen ki i dog daudi ma dong onongo okato kare malac ata , i lok ma nene waloko pire , ni , “ ka wuwinyo dwane tin , pe wumi cwinywu obed nwang . ”
pien ka kono yam yocwa omiyogi yweyo , kono lubanga pe oloko lacen pi nino mukene .
pi meno , yweyo me cabit pud tye pi jo pa lubanga ;
pien ngat ma dong odonyo i yweyo bot lubanga nongo dong oywe woko ki i ticce , calo lubanga ma yam oywe woko ki i ticce-ni .
dong pi man , myero wayelle me donyo i yweyo meno , wek omi ngat mo pe dok opot woko pi kwero bedo ki winy calo gin .
pien lok pa lubanga obedo gin makwo , dok tiyo matek , bit bene kato pala lucwan ma lebe bit ryoryo woko . lok meno tuco iwa pil , tuc tungcel ka ma tipo ki cwiny gurwatte iye , nyo ka ma wang mwot orwatte iye ki moo ma i i cogo , kun poko par ki tam mabecone ki maracone ma tye i i dano .
pe tye gin mo mukanne ki bot lubanga ma en pe neno , jami ducu ma en oketo odurre woko ka maleng i wange , en aye ngat ma bingiyo kwowa .
kit macalo dong watye ki ajwaka madit twatwal ma dong otyeko donyo i polo , en yecu , wod pa lubanga , pi meno myero wamok matek i niye ma watuco .
pien ajwaka madit ma watye kwede pe obedo ngat ma pe winyo arem kacel kwedwa pi gorowa , pien en bene catan yam obite i yo ducu calo wan , ento en pe omedo ki timo bal mo .
iyo , wan myero dong wanyiku cok i nyim komker pa lubanga ki tekcwiny , ka ma kica tye iye , wek otimwa kica , wanong bene kica ma konyowa i kare ma mitte .
pien ajwaka madit acel acel giyero ki i kin lwak , ka gikete me tiyo tic i nyim lubanga ma kakagi , kun tyero mot ki gitum pi bal .
en twero tic ki dano ki mwolo , jo ma kwiya piny ki jo mungak , pien en kikome bene nongo goro oketo kome woko .
pi man , en myero otyer gitum pi balle en kikome , kacel ki pi bal pa lwak .
dok bene pe tye ngat mo ma yerre kene pi dit man , lubanga aye ma lwonge iye , macalo olwongo aron .
kit meno bene , kricito yam pe oketo deyo i kome kekene me bedo ajwaka madit , ento lubanga aye muyere , kun wacce ni , “ in i woda , tin dong anywali ” ;
macalo owaco bene ka mukene ni , “ in ibedo ajwaka nakanaka , i kit pa melkijedek . ”
yecu yam ocwalo legane bot lubanga , i kare me kwone i lobo man , en aye bot ngat ma yam twero lare ki i to , kun bako doge ma pe twerre ki koko ki pig wange , ci lubanga bene owinye pi mwolone bote .
kadi en obedo wod pa lubanga , yam en opwonnye me bedo ki winy pi can ma en dong oneno .
ka dong oteggi , ci odoko ngat ma kelo larre ma pe tum bot dano ducu ma winyo en ,
lubanga cut oyere me bedo ajwaka madit i kit pa melkijedek .
watye ki lok mapol ma myero walok i lok man , ento tek twatwal me niangowu , kit macalo wun dong wudoko nyap ka winyo lokwa-ni .
kombeddi onongo dong wuromo bedo lupwony , ento myero ngat mo kong dok opwonywu odoco i lok mukwongo ma dok i kom lok pa lubanga . mito gipitwu kong ki cak , ento pe cam matek .
pien ngat ma doto cak pe tye ki ngec mo ma dok i kom bedo ki kit ma atir , pien nongo pud en latin .
dong cam matek tye pi jo muteggi , ma ryekogi ma gupwonnye kwede me poko gin maber ki gin marac dong ojing pi ketone i tic .
pi meno , kong waweku lok mukwongo i kom kricito , ento wamedde anyim ki pwony pa jo muteggi , kun pe dok wanwoyo keto te gutine , ma en aye ngut i kom tic ducu ma yam kwo pe iye , ki moko niyewa i kom lubanga ,
ki dok me pwonnye i kom lok magi : kit batija mapatpat , keto cing i wi dano , cer pa jo muto , ki kop ma gingolo matwal .
wabitiyo man giwa ka lubanga oye .
jo ma dong kong ceng omenyogi kicel , ma gubilo mot ma oa ki i polo , kun gibedo i kin jo mulimo cwiny maleng ,
ma bene dong gutyeko bilo lok pa lubanga kit ma mit kwede dok gubilo gin ma bitimme i kare ma bibino i anyim , kit jo meno ka gungak woko , pe dok gitwero rocogi wek gudok manyen ka dong gunguti .
ka dong gungak woko , meno gitye ka guro wod pa lubanga i kom yatariya pigi kengi , kun giketo lewic i kome i nyim lwak .
pien lubanga miyo gum i kom lobo ma mato kot ma cwer i kome kare ki kare , ka dok ceko ginapita ma konyo jo ma gipuro pigi .
ento ka ce onyayo okuto ki ocok , konnye nongo dong pe , kuro mere ka cen pa lubanga keken , agikkine en aye mac ma gibiwango kwede woko .
ento wun , luwota , kadi bed waloko kit man , wageno ni wutye maber ma wukato jo meno i lok ma dok i larre .
pien lubanga gire pe ye gin ma pe tye kakare , wiye pe biwil i kom tic ma yam wutiyo , kadi ki mar ma wunyuto pire ki konyo jo pa lubanga , ma pud wutye ka konyogi bene wa i kare-ni .
dong wamito ngat acel acel i kinwu oket cwinye nio wa agikki , wek omi gin ma wuketo iye genwu-ni ocobbe kakare .
pe wudok luwackom , ento wulub kit pa jo ma pi niyegi , ki pi diyo cwinygi , gitye ka nongo gin ma yam lubanga ociko pire .
i kare ma lubanga cikke bot abraim , kit macalo pe tye ngat mo ma kate-ni ki dit ma myero en okwong ki nyinge , en okwongo ki nyinge kekene ,
kun waco ni , “ adada abimii gum , dok abimiyo likwayu ginya gidoko mapol . ”
dong abraim pi diyo cwinye omiyo en onongo gin ma yam lubanga ociko pire .
ka dano mo kwongo kwong ci kwongo ki nying ngat madit loye , dok ka pyem mo tye i kin dano , lok ma gimoko ki kwong aye ma tyeko pyem meno .
en gin mumiyo lubanga omoko cikkene ki kwong , pien onongo mito nyuto maber twatwal bot jo ma myero gunong gin ma giciko pire ni , gin ma en dong etyeko yubo , pe dok ebiloko woko .
tye dong jami aryo ma pe dok lokke , ma lubanga pe twero bwolo iye dano . pi man , wan jo ma waringo walaro bote watye ki gin ma cuko cwinywa matek wek wamak gen ma giketo i nyimwa .
watye ki gen man macalo lajuk me mel , ma cwinywa cung iye matek , ma pe wawirre atata . gen meno donyo wa i kabedo maleng i ot pa lubanga , i nge bongo kicika ,
ka ma yecu otelo yo odonyo iye piwa , kun dong odoko ajwaka madit ma bedo nakanaka i kit pa melkijedek .
melkijedek man yam obedo kabaka me calem , dok bene ajwaka pa lubanga mamalo twal . en orwatte ki abraim i kare ma abraim onongo dong dwogo ki ka neko luker ca , ci cut olamo gum i kom abraim ;
ka dong abraim opokke dul acel me apar me jami ducu ma en onongo . mukwongo en kabaka me kit ma atir , man aye te lok me nyinge , dok bene en kabaka me calem , ma te lokke ni , “ kabaka me kuc . ”
wonne mo pe , minne-gu pe , kwarine bene pe , acakki me karene , kadi wa agikki me kwone bene pe . en obedo cal ki wod pa lubanga , obedo ajwaka nakanaka .
kong wunen kit ma en dit kwede ! abraim , ma en aye kwarowa , yam omiyo bote dul acel me apar me jami ma en oyako .
dong jo ma i kin likwayo pa levi ma gubedo ajwagi , cik pa moses yam ocikogi me jogo dul acel me apar ki bot jo icrael . meno onongo gijogo ki bot utmegigi , kadi bed gin bene gubedo likwayo pa abraim .
ento danu-nu ma kwarone pat ki megi-ni ogamo dul acel me apar ki bot abraim , ka dok olamo gum i kom ngat ma lubanga ocikke bote .
pe dok tye kalo akala mo me waco ni , lalam gum dit kato ngat ma en olamo gum i kome .
dok ki tungcel waneno ni , jo ma jogo dul acel me apar gin jo ma to woko , ento ki tungcel ngat ma jogo en ngat ma yam gicoyo lok i kome ni pud kwo .
ngat mo twero waco ni , ka abraim , omiyo dul acel me apar , levi bene kikome , ma jogo dul acel me apar , yam omiyo mere kun wok ki bot abraim ,
pien i kare ca onongo en pud tye i kom abraim ma kwarone i kare ma melkijedek rwatte kwede ca .
dong ka kono yam gin ducu twero cobbe kakare pi ajwagi ma gin lulevi , ma jo icrael yam gunongo cik pa lubanga kacel kwedgi-ni , pingo gimito ni ajwaka mukene dok obin i kit pa melkijedek , kun pe giwaco ni , i kit pa aron ?
pi meno ka giloko ajwaka , ci cik bene myero gilok woko .
pien rwotwa ma giloko lok magi i kome-ni obedo dano me kaka mukene , ma ngat mo i kingi peya otiyo tic mo i kom keno tyer .
ngene gire maber ni , rwotwa yam oa ki i kin likwayo pa juda , dok moses yam pe oloko lok mo i kom kaka meno ma mako ajwagi .
lok man dong otyeko nen woko ka maleng makato ka ajwaka mukene otuc macalo melkijedek ,
ma odoko ajwaka , pe pi cik mo ma lubo kaka , ento pi tek me kwone ma gin mo pe romo tyeko .
pien coc ma yam gicoyo oloko ni , “ en bibedo ajwaka nakanaka , i kit pa melkijedek . ”
cik macon dong gibolo woko , pien onongo goro , dok konnye pe ,
pien cik pa moses yam pe ocobo gin mo kakare , ento kombeddi dong gikelo gen mo maber makato , ma twero miyo wanyiko cok bot lubanga .
medo i kom meno bene , lubanga yam okwongo kwong i kome . jo mukene ca gudoko ajwagi labongo kwong mo ,
ento yecu odoko ajwaka pi kwong pa lubanga ma yam owacce ni , “ rwot dong okwongo kwong , pe dok biloko tamme , ‘ in ibedo ajwaka nakanaka . ’ ”
meno omiyo gicikke ma yecu ocung pire obedo ber makato mukene ca .
ajwagi mukene ca onongo yam welgi dwong , pien to onongo ogengo nyimgi woko wek pe gumedde ki tic ,
ento yecu bedo i dog ticce me ajwaka matwal , pien en bedo nakanaka .
mumiyo i kare ducu en tye ki twer me laro jo ma nyiko cok bot lubanga , kun giwok ki bote , pien en bedo kwo kare ducu ka bako doge pigi .
ajwaka madit macalo meno aye ma romo cobo mitiwa . en leng , gin mo marac pe i iye , cilo me bal pe ogude . yam gipoko en woko ki i kom lubalo , gitinge malo i wi polo .
en pe calo ajwagi mukene madito ca , ma gityero gitum bot lubanga jwijwi , mukwongo pi balgi kengi , ka lacen dong pi bal pa lwak . yecu otyero gitum kicel keken ma otyeko lok ducu i kare ma omine kene macalo gitum .
adada , cik pa moses yero jo magoro ketogi bedo ajwagi madito , ento lok me kwong ma gikwongo lacen i nge cik , oyero wod pa lubanga oketo obedo muporre matwal .
kombeddi gin ma pire dit ma watye ka lokone kany en ene : wan watye ki ajwaka madit macalo man , ma dong obedo i kabedo me deyo yo tung acuc i nget komker pa won deyo madit i polo .
en tiyo ticce i kabedo maleng , i kema me ada ma rwot aye oguro , ento pe dano .
ajwaka madit acel acel giyere me miyo mot ki tyero gitum bot lubanga ; pi meno mitte bene ni yecu myero obed ki gin mo me atyera .
kono nene en tye i lobo kany , kono pe obedo ajwaka wacel , pien ajwagi dong tye ma gimiyo mot kun gilubo cik pa moses .
ento gin ma gitiyo giporo ki tipo ki cal keken me kabedo maleng ma tye i polo ; pien i kare ma moses dong yam cok guro kema , lubanga ocike ni , “ nen ni itiyo jami ducu kun ilubo kit cal ma ginyutti ki i wi got . ”
ento kit macalo tye , kricito dong onongo tic maber atika makato megi-ni woko , rom ki kit gicikke ma en oyubo ma obedo ber matek makato mukene macon ca , pien lubanga omoko kun onongo ociko pi miyo jami mabeco makato .
kono ka bal mo obedo pe i gicikke mukwongo , kono onongo gicikke mo me aryo dong pe mitte .
ento lubanga onongo bal tye i komgi , pien owaco ni , “ kare biromo , man lok pa rwot , ma abimoko iye gicikkena manyen ki jo me doggola pa icrael , ki jo me doggola pa juda .
pe dok bibedo calo gicikke ma yam aketo ki kwarogi ca , i kare ma yam amako kwede cinggi , ci akwanyogi woko ki i lobo ejipt ; pien gin yam pe gulubo gicikkena , omiyo an bene atenyogi woko ata , man lok pa rwot
man aye gicikke ma abiketo ki jo me doggola pa icrael ka kare meno oromo , rwot ma awaco : abiketo cikka ducu i tamgi , abicoyo bene bedo i cwinygi . an abibedo lubangagi , gin gibedo jona .
ngat mo dong pe bipwonyo lutugi , dok ngat mo bene pe biwaco ki ominne ni , ‘ nge rwot , ’ pien gin ducu gibingeya , cakke ki i kom jo matino ma i kingi , o kwede wa i kom jo madito .
pien abitimo botgi kica i timgi maraco ducu , pe dok abipo i kom balgi mo kadi ki acel . ”
ka oloko pi gicikke manyen , en tamo pi gicikke mukwongo ca macalo gin ma karene okato woko . gin ma karene dong okato , ma oti woko bene , nongo dong cok rwenyo .
kadi gicikke mukwongo ca bene yam obedo ki cik mogo me woro lubanga , dok bene obedo ki kabedo mo maleng me lobo man .
pien yam tye kema ma giyubo , ma obedo ki dul acel yo tung woko ma gilwongo ni kabedo maleng , ma tye iye okar-mac , ki meja , ki mugati ma giketo i nyim lubanga .
i nge bongo kicika me aryo yam tye iye kema ma gilwongo ni kabedo maleng makato ducu .
keno tyer ma gitiyo ki jabu tye iye kunnu me wango odok eceta , ki canduk me gicikke ma gimwono kome woko ki jabu . i canduk me gicikke yam tye iye abino jabu ki manna ki odoo pa aron ma yam olot-ti , ki got ma apada aryo ma ceng gicoyo iye lok me gicikkene .
ka wi canduk yam tye iye lukerubi me deyo , ma guumo kom me kica woko ducu ki bwomgi . jami magi pe gitwero loko gin mo iye kikore kombeddi .
meno aye kit ma yam giyubo kwede . ajwagi yam gidonyo i kema jwijwi teretere ka cobo ticgi me woro lubanga .
ento kema me aryo ajwaka madit keken aye donyo iye kene , dok bene donyo iye kicel keken i mwaka acel acel , kun pe cito kunnu labongo remo , ma en tero me atyera pi balle ki pi bal pa lwak .
man aye ma miyo cwiny maleng nyuto ka maleng ni , yo me donyo i kabedo maleng peya giyabo ka kema mukwongo ma woko ca pud ocung .
man aye lanyut me cal me kare man . man te lokke ni , mot ki gitum ma gityero bot lubanga pe twero miyo ngat mo ma woro lubanga doko dano ma cwinye leng ,
pien gitiko ka cam ki mat ki kit lwok mapatpat . magi ducu gubedo cik ma nen ki woko me kom ma tye ka tic nio wa i kare ma lubanga biloko jami ducu bedo manyen .
ento ka kricito dong obino , ma en aye ajwaka madit me jami mabeco ma bibino , kema ma en tiyo iye kato maca , odoko dit maber makato maca , pien pe gitiyo ki cing , man te lokke ni , pe gin me lobo man .
en odonyo i kabedo maleng makato ducu kicel keken ma dong otyeko lok woko ducu , kun pe otero remo dyegi ki remo litino twoni , ento otero remone kikome , ci okokowa kwede dong matwal .
remo dyegi ki twoni , ki buru roya ma giwango , ka gikiro i kom jo mubalo kwer , romo lonyogi , kun lwoko komgi bedo maleng .
remo pa kricito pe kato maca mada ? pi cwiny maleng ma bedo matwal , omiyo en omine kene bot lubanga kun roc mo pe i kome , pi lonyo cwinywu ma onongo ocido woko macol licuc pi tiyo tic ma kwo pe iye , wek wubed ma iwu leng , ka dong wawor lubanga makwo .
pi meno kricito aye ngat muyubo gicikke manyen , wek emi jo ma gilwongo gunong lim ma ri nakanaka ma lubanga ociko me miyone ; pi to ma yam onen , omiyo jo ma yam gikalo wi cik i te gicikke mukwongo kombeddi dong gikokogi woko .
pien ka ma gicikke me leyo lim tye iye , myero kong gimok ni , ngat muciko dong oto .
kodi gicikke meno twero tic lacen i nge to keken ; pe tye ki twer mo ka ngat muciko pud kwo .
pi meno kadi wa gicikke mukwongo ca gimoko ki remo .
pien i kare ma yam moses otyeko tito bot lwak gin ma giciko ducu ma tye i i cik , en okwanyo remo roci dyang ki dyegi , kacel ki pii , ki yer romo makwar , ki yat anyero , okiro i kom buk kikome , ki i kom lwak ducu bene ,
kun waco ni , “ man aye remo me gicikke ma lubanga ocikowu pire . ”
dok i yo acel-lu , moses okiro remo i kom kema ki jami ducu ma gitiyo kwedgi me woro lubanga .
i te cik , nen calo jami ducu gilonyo woko ki remo ; ka ma pe gioyo iye remo , weko bal bene bedo pe iye .
onongo oporre kakare pi jami ma obedo lapor keken me gin ma tye i polo myero gilonygi gubed leng kit meno , ento jami me polo kikomgi myero olony ki gitum mabeco makato magi-gu ducu .
pien kricito pe odonyo i kabedo maleng ma dano otiyo ki cing , ma obedo lapor ki kabedo maleng me adane , ento odonyo i polo kikome , ma i kare man en tye ka nen kunnu i nyim lubanga piwa .
dok bene en pe odonyo me mine kene kare ki kare calo ajwaka madit ma donyo i kabedo maleng mwaka ki mwaka , kun tero remo ma pe remone kikome .
ka nene obedo kit meno , kono en onwoyo to kare ki kare cakke i acakki piny . ento kit ma tye kwede-ni , en onen kicel keken i agikki me kare wek ekwany bal woko pi mine kene macalo gitum .
dok kit macalo giyubo ni , dano to kicel , ka dong ki i ngeye ngolo kop cakke ,
kit meno kricito bene otyerre kene kicel me tingo bal pa jo mapol , dok binen tyen me aryo , pe dong pi tic i kom bal , ento pi laro jo ma tye ka kure .
cik pa moses gire tye iye tipo keken me jami mabeco me kare me anyim , pe calgi kikome . pi cik dano gibedo ka kelo gitum ma kitgi acel nakanaka , mwaka ki mwaka ; en dong pe tye ki twero mo matwal me loko jo ma bino bot lubanga gudok jo mabeco muteggi .
ka nene tye kit meno , kono gitum pe dong ogik woko ? kono jo ma woro lubanga dong gilwoko balgi woko matwal , kono pe dok gimedde me bedo ki kit ngec mo i cwinygi ni gin lubalo .
ento gitum magi bedo ka poyo wi dano i balgi mwaka ki mwaka .
pien remo twoni ki remo dyegi pe twero kwanyo bal woko wacel .
pi lok man , i kare ma kricito obino i lobo , en oloko ni , “ in giri pe imito gitum kadi gityer , ento iketo koma tye .
ii pe obedo yom pi gitum awanga ki gitum ma gityero pi bal .
ka dong awaco ni , ‘ an a ene , dong abino ka cobo mitini , in lubanga , ’ macalo yam gicoyo i koma i buk adola . ”
mukwongo en oloko ni , “ in pe imito gitum , kadi mot ma gityero , nyo gitum awanga ki gitum pi bal , cwinyi bene pe yom iye , ” ma gin jami ma gityero pi cik .
ka dok oloko ni , “ an a ene , dong abino ka cobo mitini . ” ojwayo mukwongone-ni woko wek omi ekel me aryone .
dong pi mitine meno , omiyo gilonyowa wadoko leng pi yecu kricito mumiyo kome ma ka gitum kicel keken ma otyeko lok woko ducu .
ajwaka acel acel cung i dog ticce nino ducu kun tyero kit gitum acel-lu kare ki kare ma pe tye ki twero mo matwal me kwanyo bal .
ento kricito yam otyero gitum acel keken pi bal , pi kare ducu , ka dong obedo piny i nget lubanga tung acuc i kabedo me deyo .
nia wa i kare ca en tye ka kuro nio ka gimiyo lukworre doko kom laten tyene ,
pien gitumme acel-lu omiyo jo ma en olonyogi bedo leng gudoko jo mabeco muteggi matwal .
cwiny maleng bene omiyo cadenne botwa , pien ka dong oloko ni ,
“ man aye gicikke ma abiketo ki jo me doggola pa icrael , ka kare meno okato , man lok pa rwot : abiketo cikka ducu i cwinygi , kun acoyo bedo i tamgi , ”
ka dok omedde kun loko ni , “ pe dok abipo i kom balgi ki timgi maraco . ”
ka ma weko bal tye iye , gitum mo pi bal dong pe mitte .
pi meno , utmegina , wan dong watye ki yo me donyo i kabedo maleng ki tekcwiny pi remo pa yecu .
en oyabo botwa yo manyen , yo makwo , me donyo i nge bongo kicika ; yo meno aye en kome .
kit macalo dong watye ki ajwaka madit ma loyo ot pa lubanga ,
myero dong wanyiku cok bot lubanga ki cwiny me ada , kun niye bene dong odonyo matut i cwinywa , ma dong cwinywa leng , pien ngec me gin maraco ma yam watimo dong gikwanyo woko , dok bene komwa dong gilwoko woko ki pii maleng .
wamoku matek liking i gen ma watuco , labongo tagge atata , pien ngat ma ocikowa-ni lagen .
dok bene myero watamu kit macalo watwero tugo kwede cwinywa kekenwa i mar ki i tiyo tic mabeco ,
kun pe waweko cokke kacel , kit macalo jo mogo dong guloko odoko kitgi-ni , ento myero wacuku cwinywa kekenwa , makatone kit macalo wuneno nino maca dong tye ka nyiko cok-ki .
pien ka watimo bal akaka ma dong nongo watyeko limo ngec i kom lok me ada , gitum mo pe dok odong ma gityero pi balwa .
odong kuro ngolo kop keken kun watye ki lworo madwong , ki mac mager ma bityeko dano ma gipyem ki lubanga .
dano ma pe lubo cik pa moses gineko aneka labongo kica mo , ka ce lok oloye i nyim caden aryo nyo adek .
dong wutamo ni can ma rom mene ma gibiketo i kom ngat ma ocayo wod pa lubanga , dok ma opyedo remo me gicikke pa lubanga ma gilonye kwede me bedo maleng , dok ma ongalo cwiny maleng me kica pa lubanga ?
pien wan wangeyo ngat ma oloko ni , “ an aye abiculo kwor , abiculo wange lacen , ” dok ni , “ rwot bingolo kop i kom jone . ”
bedo gin me lworo twatwal me poto i cing lubanga makwo .
ento kong dong wupo i kare mukato , kit ma yam wuciro kwede , kun wulwenyo ki lwak cam madwong , i kare ma dong ceng pa lubanga otyeko ryeny omenyowu .
kare mukene yam giyetowu dok giunowu i nyim lwak , kare mukene bene wuribbe ki jo ma gitimogi kit meno .
pien kica yam omakowu i kom mabuc , dok bene cwinywu obedo yom kadi giyako jamiwu , pien wun kikomwu onongo dong wungeyo ni wutye ki jami mukene mabeco makato magi , dok ma ri nakanaka .
pi meno pe wubwot tekcwiny woko , pien tye ki bakacic madit ma wubilimo .
mito wubed kun wuciro , wek omi wuti gin ma lubanga mito , ci dong wunongo gin ma yam en ociko pire .
macalo yam en oloko ni , “ odong kare manok mo , ci ngat ma bino ca bibino woko oyotoyot ma pe bigalle .
dong danona ma kite atir bibedo kwo pi niye ; ento ka odok woko cen , cwinya pe bibedo yom i kome . ”
ento wan pe watye i kin jo ma dok cen , ka girwenyo woko matwal-li ; wan watye i kin jo ma gitye ki niye , ma en aye dong gwoko kwogi .
niye aye ma moko gin ma dano geno , en gin ma niangowa maber ni , jami ma pe gineno komgi gitye .
pire omiyo lubanga opwoyo jo macon .
pi niye waniang ni , lubanga yam oketo lobo kulu ki lokke , mumiyo gin ma nen gitiyo nia ki i kom gin ma pe nen .
pi niye abel otyero gitum maber ma kato pa kain woko bot lubanga ; meno omiyo gipwoye ni kite atir , kun lubanga aye obedo cadenne pi gamo motte . en oto , ento pi niyene omiyo pud loko .
pi niye enoka yam gitingo gitero woko malo wek pe obil to . pe gimedo ki nongone , pien lubanga onongo dong otere woko . i kare ma pud peya gitere , gimiyo lok me caden i kome , ni oyomo cwiny lubanga .
labongo niye pe twerre me yomo cwinye , pien ngat ma mito nyiko cok bot lubanga myero oye ni en tye ada , dok bene ni en miyo bakacic bot jo ma yenye .
pi niye nua bene , ka lubanga ociko en pi gin ma peya onen , owinyo doge , ka dong opayo yeya pi laro jo me ode . niyene-nu omiyo kop oloyo lobo , omiyo en onongo kit ma atir ma bino pi niye .
pi niye abraim owinyo dog lubanga i kare ma olwonge me cito i lobo mo mukene ma onongo yam en mito miye ni obed mere . en oa ki i lobo tugi kun pe ngeyo ka ma ecito iye .
pi niye omiyo en obedo macalo welo i lobo ma yam lubanga ociko pire , macalo ebedo i lobo pa lurok , kun bedo i kema gin ki icaka ka yakobo , ma gin bene gimiyogi kit cikke acel-lu .
pien en onongo tye ka kuro gang ca ma tye ki gutine ducu matek , ma lubanga aye obedo ngat mugoyo calle , ki lagedone kikome .
pi niye omiyo cara onongo teko me yac , kadi bed mwaka me nywalle onongo dong okato woko . man otimme pien en otamo ni , ngat ma ociko-ni genne .
man omiyo i kom laco acel , ma yam rom ki ngat muto , oa iye lwak likwayo mapol ata calo lakalatwe me polo , ki dok calo kweyo me dog nam ma kwanone loyo dano woko-ni .
jo magi ducu guto i kom niye , ma pud peya gimiyogi gin ma ceng lubanga ociko pire , ento guneno anena ki ka mabor , gumoto ki kunnu , dok bene gutuco ni gin gibedo macalo lurok dok welo i wi lobo .
pien jo ma loko lok kit meno ginyuto ka maleng ni gitye ka yenyo lobo tugi kikome .
ka kono nene gubedo ka tamo pi lobo ma yam gin gua ki iye ca , kono gunongo yo me dok cen iye .
ento gin gitye ka paro pi lobo maber makato maca ca woko , en aye pacogi ma i polo . en meno gin mumiyo lewic pe mako lubanga ka ce gilwonge ni lubangagi , pien en dong otyeko yubo botgi gang .
pi niye abraim , ka yam giteme , otyero icaka macalo gitum bot lubanga ; ngat ma lubanga ocikke bote oyubbe me tyero wode acel keken macalo gitum bot lubanga ,
ma yam giloko pire ni , “ litino pa icaka aye gibilwongogi ni likwayu . ”
en onongo otamo ni , lubanga tye ki twero me cero dano ki i kin jo muto ; dok bene gitwero waco ni icaka odwogo i cing abraim calo oa ki i kin jo muto .
pi niye icaka olamo gum i kom yakobo ki ecau pi kare me anyim .
pi niye yakobo bene , ka dong to , olamo gum i kom litino pa yucepu , kun lamo i kom latin acel acel , ma okulo wiye i wi odoo me komone , me woro lubanga .
pi niye yucepu , i agikki me kwone , oloko pi a pa jo icrael ki i ejipt , ka dong ociko pi kit macalo myero gibiyike kwede .
pi niye , ka yam ginywalo moses , lunyodone gukane pi dwe adek kun pe gulworo cik pa kabaka , pien onongo guneno ni latin ca ber mada .
pi niye moses , ka dong odongo , pe oye ni myero gilwonge ni en e wod pa nya pa parao ,
kun oyero me neno can kacel ki jo pa lubanga ma ka bedo ki yomcwiny me bal ma ri pi kare manok mo keken-ni .
en otamo ni yet ma giciro pi kricito obedo lonyo madit makato lonyo ducu ma tye i ejipt , pien onongo ociko wange kun neno mot me kare me anyim .
pi niye moses oa woko ki i ejipt kun pe lworo kiniga pa kabaka ; ociro matek , macalo en neno lubanga ma pe nen .
pi niye bene omiyo en okwero nino madit me kato , dok okiro remo , wek omi lanek litino kayo pe ogudgi .
pi niye jo icrael gungolo nam makwar macalo giwoto ki i wi ngom mutwo ; ento jo ejipt gumwony woko liweng i nam i kare ma gin bene gutemo me kato kit meno .
pi niye omiyo cel me jeriko orette opoto woko piny ma dong jo icrael gurumo pi nino abiro .
pi niye rakab ma obedo malaya pe oto kacel ki jo ma pe gubedo luwiny , pien onongo en yam ojolo lurot-piny ki kuc .
gin ango makato meno ma dok amedde me lokone ? pien kare aye bibedo nok bota me tittiwu pi gideon , barak , samson , jeputa , daudi , camuel ki lunebi-gu ,
ma gin bene pi niye omiyo gulwenyo ki luker me lobo mapatpat , guloyogi , gutiyo gin ma tye atir , gunongo gin ma yam lubanga ociko pire . gutweyo dog labwor-gu woko ,
guneko mac mager woko , gubwot ki i lak pala lucwan . gorogi olokke odoko tekkom , gudoko jo matek i lweny , guryemo mony pa lurok woko .
mon gunongo danogi ma yam guto ma dong gucer woko . jo mukene gigoyogi marac , guto kun gukwero ni pe gigonygi , wek gibicer i kwo maber makato .
jo mukene gingalogi , gipwodogi , gitweyogi ki nyor ci giketogi i mabuc .
gicelogi ki got , ginguno igi woko i dul aryo ki mucumeno , ginekogi ki pala lucwan . gin gulongo piny kun guruko laa romi ki laa dyegi , ma nongo can oketo komgi woko , dano ounogi dok gitimogi ki tim maraco .
kit jo macalo meno lobo pe romo bedo kwedgi . gubedo ka wot awota atata i tim , ki i wi godi , kun gibedo i boro ki bur mugwarre matut piny i ngom .
jo magi gingene maber pi niyegi , ento pe gumedo ki nongo gin ma yam lubanga ociko pire ,
dong kit macalo watye ki lwak caden mapol ma rom meno ma orumowa woko dyere , myero kong dong wabolu gin mogo mapek-gu woko ducu , ki bal ma maro tweyowa woko liking , wek waringu dong ngwec pyem ma tye i nyimwa , kun waciro bene peko ma tye iye .
wanenu yecu ma en aye latel wiwa i lok kom niye , en ngat ma ocobo niyewa kakare . pi yomcwiny ma giketo i nyime en yam ociro yatariya , kun ocayo lewic ma giketo i kome ; ento kombeddi dong obedo piny i kabedo me deyo yo tung acuc me komker pa lubanga .
wubed ki tam i kome , ki kit ma en ociro kwede adagadaga marac twatwal ki bot lubalo , wek pe wuol , ki cwinywu pe opoti .
i lwenywu ma wulwenyo ki bal pud peya wulwenyo wuo wa i oyo remowu .
nyo wiwu owil woko ce i coc ma yam gicoyo me cuko cwiny dano , ma en loko kwedwa iye macalo litinone ? ni meno , “ latinna , pe ica pwony pa rwot ; ka en ogoyi , pe cwinyi opoti .
pien rwot pwonyo jo ma en maro , pwodo latin acel acel ma en gamo . ”
myero wucir matek , wek opwonywu . lubanga tye ka tic kwedwu macalo litinone . latin mene ma pe wonne pwonyo ?
ka ce owekowu labongo pwonyowu macalo litinone mukene ducu , nyuto ni wun dong litino luk , pe litinone kikome .
kit meno wan watye ki wegiwa me lobo man ma yam gupwonyowa , wan bene waworogi . pe dong myero wamine makato i te loc pa wonwa me cwiny wek wabed kwo ?
pien gin yam gupwonyowa pi kare manok mo keken i kit ma gin guneno ni ber , ento lubanga pwonyowa pi konyowa , wek omi wadok jo maleng macalo en .
kit pwonnye ducu , ka pud watye iye , pe watamo obedo me yomcwiny , ento me kumo , ento i ngeye lacen kelo kuc keken bot jo ma guyelle iye , pien nongo dong gudoko jo ma kitgi atir .
pi meno , wuting badwu mukwe-ni malo , wurye congwu magoro ,
wuyub yo ma tyenwu lubo ocung atir , wek ngat ma tyene ongol pe dok tyene oputte woko liweng ki i wang mwot , ento myero ocang woko acanga .
wuket tek me bedo ki kuc ki jo ducu , ki me bedo jo maleng ; pien ngat ma pe leng pe bineno rwot .
wugwokke kun wuneno maber ni ngat mo pe opoto ka gamo kica pa lubanga . wunen ni ngat mo pe obedo macalo lwit yat makec ma ka otwi ci kelo ayela , dok balo jo mapol .
wunen ni ngat mo pe obed latim abor , nyo dano ma pe lworo lubanga calo ecau , ma yam ocato ditte me anywalli me bedo latin kayo pi cam me tyen acel keken .
pien wungeyo ni , lacen ka en omito ni wonne olam gum i kome , ento wonne okwere woko , kadi bed onongo mito ma kok ki pig wange , pien en yam pe onongo yo me ngut i gin ma otimo .
pien wun pe wubino i gin ma gitwero gudo kome , ki mac ma yam olyel i wi got cinai , ki colpiny me mutu ma ocido woko licuc , ki yamo lapiru matek ,
ki koko tum , ki dwan ngat ma tye ka lok . jo ma guwinyo lokke gubako doggi mada ni pe dok gimed loko botgi lok mo ,
pien gin pe gitwero ciro cik ma giketo , ni meno , “ kadi ki lee mo ka ogudo got , myero gicel ki gweng ginek woko . ”
gin munen kunnu obedo marac twatwal ma miyo dano lworo , man omiyo moses owaco ni , “ lworo omaka adada ma koma myel amyela . ”
ento wun wubino i got me cion , ki gang pa lubanga makwo , jerucalem me polo , ki bot lwak lumalaika ma welgi pe kwanne ma gucokke kacel ka woro lubanga ,
ki i cokke pa litino kayo ma gicoyo nyinggi i polo , ki bot lubanga ma en langolkop pa dano ducu , ki bot tipo pa jo ma kitgi atir , ma dong gimiyo gudoko jo mabeco muteggi ,
ki bot yecu , layub gicikke manyen , ki bot remo ma gikiro , ma tito ki kica pi gin maber ma kato gin ma remo pa abel otito pire .
wugwokke pe wukwer winyo lok pa ngat ma tye ka lok . jo ma yam gukwero winyo lok pa ngat mucikogi i wi lobo pe gubwot . wan kono wabibwot ningning , ka wakwero winyo lok pa ngat ma tye ka cikowa ki i wi polo kulu-ni ?
i kare maca , dwane oyengo lobo ; ento kombeddi en ociko ni , “ odong kicel , pe dong abiyengo lobo keken , ento abiyengo wa polo bene . ”
lok man ni , “ odong kicel , ” nyuto ni , gibikwanyo gin ma yengnge woko , meno ginaketa , ka gin ma pe yengnge cako dong .
pi meno myero wapwoyu lubanga , pien dong wanongo ker ma pe twero yengnge , dok bene myero waworu lubanga i yo ma twero yomo cwinye , kun bene wamiye deyo ki lworo ,
pien lubanga-wa en aye mac ma wango piny .
wumedde ki mar i kinwu kekenwu macalo omego .
wiwu pe owil ka jolo welo , pien jo mogo ma yam gugwoko welo onongo gugwoko lumalaika i pacogi kun pe gingeyo .
wupo pi jo ma tye i mabuc calo wutye kacel kwedgi i mabuc kunnu . wupo bene pi jo ma gitimogi ki tim marac , kit macalo wun bene wutye i kom .
jo ducu myero guket deyo i kom nyom , dok kitanda pa jo ma gunyomme myero giwor obed maleng ; pien lubanga bingolo kop i kom lutim tim me abor ki jo ma balo nyomgi .
pe wubed jo ma maro lim ; jami ma wutye kwede myero oromwu , pien lubanga yam oloko ni , “ pe abiboli , pe abibwoti ata . ”
en meno gin mumiyo cwinywa tek , kun wawaco ni , “ rwot en lakony mera , pe abibedo ki lworo ; ngo kono ma dano twero timo i koma ? ”
wupo i kom lutel wiwu macon , ma yam gitittiwu lok pa lubanga . wutam pi kwogi ki gin maber ma oa iye , ka dong wulub niyegi .
yecu kricito gire kite tye acel keken laworo ki tin ki nino ma pe tum .
pe wuwek pwony mogo mapatpat dok ma welo gurwenywu woko ; ber kica pa lubanga aye mumi teko i cwinywa , pe pi cik me cam mogo ma dano ma gulubo pe gunongo iye kony mo .
watye ki keno tyer ma lutic i kema macon ca pe gitye ki twero mo me cam iye .
pien lee ma yam ajwaka madit tero remogi i kabedo maleng me bedo gitum pi bal , komgi yam giwango woko cen i nge gony .
kit meno bene yecu yam oto cen woko i nge dogcel , wek omi elony dano ki remone kikome gubed maleng .
pi meno myero wacitu bene woko i nge gony , kun waciro anywar pire ;
pien kany pe watye ki gang mo ma ri nakanaka , ento watye ka yenyo gang ma tye anyim ma cok bino .
dong wamiyu pakwa bot lubanga i kare ducu macalo gitum ma gityero bot lubanga , kun wawok ki bot yecu ; meno aye pwoc ma wamiyo ki dogwa ka watuco nyinge .
pe myero wiwu owil ka timo gin maber , ki poko jami ma wutye kwede bene bot jo mukene ; pien gitum macalo meno yomo cwiny lubanga .
wuwiny lok pa jo ma telowu , dok wumine i te locgi , pien gin gitye ka gwoko tipowu labongo yweyo macalo jo ma lubanga bipenyogi pi ticgi . wumi guti ticgi ki yomcwiny , ma pe wumiyogi peko mo , pien meno pe konyowu kadi ki acel .
wuleg lubanga piwa , pien wan wangeyo ada ni cwinywa gire leng , dok wamito ni wati gin maber i kare ducu .
amedo cuko cwinywu ni wuleg lubanga , wek odwoka botwu oyotoyot .
lubanga won kuc ma ocero rwotwa yecu kricito ki i kin jo muto , ma en aye lakwat romi madit , pi remo me gicikke ma ri nakanaka ,
utmegina , alegowu ni wudi cwinywu i lokka ma acoyo manoknok mo-ni ma acuko kwede cwinywu .
myero wunge ni ominwa temceo dong gigonyo woko ; wabibino kwede ka nenowu , ka ce orune obino oyot .
wumot lutelwu ducu , ki jo pa lubanga bene ducu . jo mua ki i itali gumotowu .
kica pa lubanga dong obed kwedwu ducu .
waraga man oa ki bot yakobo ma latic pa lubanga ki rwotwa yecu kricito . bot kaka apar wiye aryo ma guket woko ata : amotowu ba .
utmegina , wubed ki yomcwiny madwong ka gitemowu i yo mapatpat ,
pien wungeyo ni temo niyewu miyo wudiyo cwinywu .
wek diyo cwiny ocob ticce kakare , wek wubed jo muteggi , ma roc mo pe i komwu , dok wubed ma gin mo bene pe orem botwu .
ka ce tye ngat mo i kinwu ma ryekone nok , myero en oleg lubanga ma miyo bot jo ducu ki yomcwiny , kun pe twono ngat mo ; ci bimiye .
ento myero en oleg ki niye , ma pe kalo akala ; pien ngat ma kalo akala rom ki pii me nam ma twagge , ma yamo coro tagge atata .
kit dano macalo meno myero pe otam ni ebinongo gin mo ki bot rwot ,
lacan myero owakke ka gitinge malo ,
lalonyo bene kit meno myero owakke ka gidwoke piny ; pien lalonyo birwenyo woko calo tur lum .
pien ceng tuc ki lyetone matek , ci nero lum , ture o , berre bene rwenyo woko . lalonyo bene kit meno birwenyo woko ata i dye ticce me kare ducu .
ngat ma gitemo cwinye ka ocung matek tye ki gum ; pien ka dong giteme , ce en oloyo , ci binongo mot me lalukana me kwo ma rwot ociko me miyo bot jo ma en maro .
ka gibito ngat mo , en pe myero owacci , “ lubanga aye ma bita ” , pien lubanga pe gibito ki tiyo gin marac , en bene pe bito ngat mo .
dano acel acel gire mitine kene aye ma bite , ywaye , kun omo cwinye .
miti ka oyac ci nywalo bal . bal ka dong odongo muteggi nywalo to .
utmegina ma amaro , pe wuwek gibwolwu .
pien kit gin mo ducu maber , ki mot ducu mabeco twatwal ma gimiyowa , a ki malo , a ki bot lubanga won bino piny , ma en aye won gin ducu ma ryeny i polo , ma pe tye ki alokaloka mo , dok tipo mo ma nyuto lokkene bene pe .
pi mitine gire kene , en onywalowa ki lokke me ada , wek wabed calo cam ma i poto mukwongo cek ki i kin ginaketa ducu .
utmegina ma amaro , wunge lok man . dano acel acel myero owiny lok oyotoyot , ento pe myero orune me gamone , dok bene myero odi kinigane .
pien kiniga pa dano pe cobo tic ma atir i nyim lubanga .
wubol woko cen gin ducu me lewic ki tim maraco ma dong onya botwu , wugam lok pa lubanga ma opito i iwu ki mwolo , pien twero laro tipowu .
ento wubed jo ma keto gin ma giloko i tic , pe wubed jo ma winyo awinya keken kun wubwolle kenwu .
pien ka ce dano mo obedo lawiny lok keken ma pe tiyo , ci bedo calo ngat ma ngiyo wange ma ginywale kwede i kiyo .
ento ka dong otyeko ngine kekene , cito woko , wiye wil woko oyotoyot i calle ma en obedo ka nenone twatwal-li .
ento ngat ma neno cik maber ma kelo kuc , ka ori iye , ma pe bedo calo ngat ma winyo ka dok wiye wil woko , ento ngat ma keto lok ma en owinyo i tic , gibimiye gum i gin ma en otiyo ducu .
ka ce dano mo otamo ni en ladini kun pe juko lebe , nongo bwolle abwola kene ki i cwinye , dinine-nu konnye pe .
dini me ada maleng , ma cilo pe iye i nyim lubanga wonwa en ene : konyo litino kic ki mon ma coggi oto i kom can ma gitye kwede , ki gwokke ken i kom bal me lobo .
utmegina , kit macalo dong wuye rwotwa yecu kricito kwede-ni , ma en rwot me deyo , pe dok wuket apokapoka mo i kin dano .
pien ka ce won agit jabu oruko bongngi mabeco obino kwede i cokkewu , ki lacan bene oruko bongngi mucido ,
wukwongo tamo pi dano ma oruko bongngi mabeco-ni , kun wuwaco ni , “ bed kany , ladit , ” ento bot lacan wuwacce ni , “ cung kuca , ” nyo ni , “ bed piny ka tyena kany . ”
meno nongo pe dong wukelo apokapoka woko i kinwu kekenwu , kun wudoko bene lungolkop ma tamwu ogom woko ?
wuwiny ba , utmegina ma amaro , pe lubanga aye muyero jo ma lucan i wi lobo wek gubed lulonyo i niye , dok me miyogi ker ma yam ociko ni ebimiyo bot jo ma mare ?
ento wun wuketo lewic i kom lucan . pe lulonyo aye ma burowu ? pe gin aye ma ywayowu kun giterowu tektek i nyim lukiko ?
pe gin aye luyet nying maber ma gilwongowu kwede ?
ka ce wumako cik me ker pa lubanga kit ma yam gicoyo kwede i ginacoya ni , “ mar lawoti macalo imarre keni , ” nongo wutimo ber ;
ento ka ce wupoko kin dano , nongo wutimo rac , nongo cik ngolo kop i komwu ni wun lubalo .
pien ngat ma gwoko cik ducu , ka ce opoto i cik acel keken , nongo oturo cik ducu .
pien ngat ma owaco ni , “ pe itim abor , ” owaco bene ni , “ pe ineki . ” ka inen ce pe itimo abor ento ineko dano , nongo dong ituro cik .
lok ma wuloko , ki gin ma wutiyo , myero obed macalo pa jo ma gibingolo kop botgi i te cik ma kelo kuc .
pien ngolo kop pe timo kica bot ngat ma yam pe otimo kica ; ento latim kica pe lworo langolkop .
konyo gin ango , utmegina , ka ngat mo waco ni etye ki niye kun pe keto i tic ? ci niye meno twero lare ?
ka ce omeru nyo lameru bongone pe , kun cam me nino ducu bene remo ,
ci ngat mo i kinwu waco botgi ni , “ wucit ki kuc , komwu obed momor , wuyeng , ” kun pe wumiyo botgi gin mo ma mitte pi pito kom , ci meno konyo ango ?
kit meno , niye kene ka pe giketo i tic , dong oto woko .
ngat mo biwaco ni , “ in itye ki niye , ento an atye ki tic ; nyutta niyeni labongo tic mo , ka dong abinyutti niyena ki ticca . ”
iye ni lubanga tye acel , itimo ber . kadi cen-gu bene giye kit meno , dok komgi myel .
in laming , imito ginyutti ni , niye ma pe ki tic konnye pe ?
kwarowa abraim yam pe gikwano ni kite atir pi tic , i kare ma en otyero wode icaka me bedo gitum i wi keno tyer ?
dong ineno ni niyene yam ocobbe ki tic ,
omiyo lok ma yam gicoyo ocobbe kakare ni , “ abraim oye lubanga , omiyo gikwane ni en dano ma kite atir ” ; dok bene gilwonge ni en larem lubanga .
dong ineno ni dano gikwane ni kite atir pi tic , ento pe pi niye keken .
kit meno bene , rakab , dako ma malaya , pe yam gikwane ni kite atir pi ticce , i kare ma yam en ojolo lukwena ka ocwalogi gucito woko i yo mukene ?
kit macalo ka yweyo dong pe i kom , nongo kom dong oto woko , kit meno bene , niye ka pe giketo i tic , nongo dong oto woko .
utmegina , pe myero jo mapol i kinwu gudok lupwony , pien wungeyo ni wan lupwony gibingolo kop mapek i wiwa makato jo mukene .
wan ducu ngat acel acel timo lwak roc mapol , ento ka ce inen ngat mo pe roco i gin ma en loko , ci dano-nu nongo dano maber twatwal , twero loyo kome ducu .
wan warwako nyonyo i dog aguragura wek guwinywa , ci wawiro komgi ducu dok tung ka ma wamito .
kong wunen mel , ginen dongo mada , dok yamo aye ma kologi , ento ngat ma kwango twero wiro cito ka ma en mito ki latin pol mo matidi keken .
kit meno , leb obedo dul kom ma nen tidi mo , ento wakke mada i jami madongo . nen kit ma mac matidi mo keken wango kwede bunga madit !
leb bene obedo calo mac . i kin dul komwa leb rom ki lobo ma gin ma en tiyo pe atir , ci balo komwa woko ducu , cwinyo mac i kwowa , i kit ma kwo wirre kwede ducu ; mac me geena moko i kome .
dano twero loyo kit lee ducu , wa winyi , twol-gu ki ginaketa ducu ma bedo i nam , dok bene giloyogi woko yam con .
ento pe tye dano mo ma twero loyo leb . leb aye twon gin mo ma pe jukke , opong ki kwir ma neko dano .
leb en aye gin ma wapwoyo kwede rwot lubanga wonwa , en leb acel-lu bene waceno kwede dano ma giketogi i cal pa lubanga .
pwoc ki ceno dano a i dog acel-lu . utmegina , pe myero obed kit meno .
wang it acel twero mol iye pii mamit ki makecce ?
utmegina , oduro mono twero nyak yaa ? nyo olok twero nyak oduro ? kit meno pii mamit bene pe twero mol kun a ki i wang it ma piine obedo kado kado .
anga i kinwu ma ryek dok niang jami ? en myero onyut tic me ryekone ki mwolo , pi kwone maber .
ento ka wutye ki nyeko marac i cwinywu , ki laro dito , pe wuwakke , pe bene wuwac lok goba i kom lok ada .
kit ryeko macalo meno pe oa ki i polo ento obedo me lobo , pe woro lubanga , ento pa catan .
pien ka ma nyeko ki laro dito tye iye , inongo anyobanyoba ki tim ducu maraco tye iye .
ento ryeko mua ki malo , mukwongo bedo leng , dok bedo me kuc , me mwolo , gamo tam ducu mabeco , opong ki kica , ki nyako nyig maber , ngat ma tye kwede pe poko kin dano , bedo ma cwinye atir .
jo ma kelo kuc gicoyo kodigi i kuc me nyako kit ma atir .
gin ango ma kelo mony , ki gin ango ma kelo lweny i kinwu ? pe par ma wutye kwede aye tye ka lweny i dul komwu ?
wumito wunong jami , ento pe wunongo , ci wucako neko dano . dok wuparo jami pa jo mukene , ento pe wunongo , ka dong wuero lweny ki mony . pe wunongo gin ma wumito , pien pe wulego .
wulego , pe wunongo , pien wulego marac , wulego ni wunong wek wuti kwede me cobo mitiwu keken .
wun jo mubolo laremwu woko . pe wungeyo ni , mako larem ki lobo miyo dano doko lakwor pa lubanga ? pi meno , ngat ma mito mako larem ki lobo lokke kene doko lakwor pa lubanga .
nyo wutamo ni , lok ma yam gicoyo lok ma tere pe ni , “ en tye ki par madwong twatwal ki nyeko i kom cwiny ma yam en oketo ni obed i iwa ? ”
ento en medde ki miyo kicane ; pi meno , lok ma yam gicoyo waco ni , “ lubanga pyem ki jo ma wakke , ento miyo kica bot jo mamwol . ”
pi meno , wumine me bedo i te loc pa lubanga . wulweny matek ki catan , ci en biringowu woko .
wunyik cok bot lubanga , ci en bene binyiko cok botwu . wulwok cingwu woko , wun lubalo , ka dong wulony cwinywu obed maleng , wun jo ma tamwu tye aryo .
cwinywu myero owang , wukum , wukok bene . nyerowu myero olokke odok kumo , ki yomcwiny ma wutye kwede olokke odok can .
wumwolle kenwu i nyim rwot , ci en bitingowu malo .
utmegina , pe wulok lok mo marac kun ngat acel acel loko i kom lawote . ngat ma loko lok marac i kom ominne , nyo ngolo kop i kom ominne , nongo oloko lok marac i kom cik , nongo dong bene ongolo kop ki cik . ento ka in ingolo kop ki cik , in dong pe lacob cik ento idoko langolkop .
lami-cik ki langolkop tye acel , en twero larowu ki nekowu . in anga mono ma ingolo kop i kom lawoti-ni ?
kong wuwiny lokka , wun ma wuwaco ni , “ tin nyo diki wabicito i gang munyo , wabityeko kunnu mwaka acel kun wacato wil dok wanongo magoba , ”
kun kono pe wungeyo lok ma bitimme diki . kwowu tye ningning ? wun wubedo calo lupu ma nen pi kare manok mo keken , ci lacen ke woko .
ma ka loko lok kit meno , onongo myero wuwacci , “ ka rwot oye , wabibedo kwo , wabitimo man nyo maca . ”
ento wun lunyatte , dok wuwakke bene . lakit wakke macalo meno ducu rac .
ngat ma ngeyo gin ma atir ma myero etim , ce pe otimo , nongo dong otimo bal .
wuwiny ba , wun lulonyo , wukoki , dok wudangnge , pi can ma bipoto i komwu .
lonyowu dong otop woko , kadi ki ginarukawu bene nyenye ocamo woko .
jabu ki ryalwu , nyal dong omako woko ; nyal kikome aye bibedo caden i komwu , dok bicamo komwu woko calo mac . wun dong wutyeko kano lonyo pi kare me agikki .
nen mucara pa lutic ma gitiyo i pottiwu ma wutwonogi kwede woko , tye ka kok ; koko pa lukac dong owinnye bot rwot me mony .
wun dong wubedo ki jami lonyo ma malo twatwal ki yomcwiny i lobo ; wupitte ki cam , kun wucwe giwu , ento nino me nekowu dong oromo !
dong wungol kop i kom dano ma kite atir , en gire pe gengowu .
kit meno utmegina , wudi cwinywu nio wang ma rwot bidwogo . wunen kong kit ma lapur kuro kwede gin ma pire tek ma cek i lobo ; en diyo cwinye nio wang ma kot me cwir ki me oro ocwer .
wun bene wudi cwinywu , wucung matek , pien dwogo pa rwot dong cok .
pe wungur , utmegina , ngat acel acel pe ongur i kom lawote , wek pe gingol kop i komwu . nen , langolkop dong tye ocung i doggola .
utmegina , lanen me ciro can ki diyo cwiny nen i kom lunebi ma yam guloko i nying rwot .
jo ma yam guciro matek , walwongogi ni lugumkom . wutyeko winyo bene kit macalo yubu yam ociro kwede can , dok wuneno agikki me tic pa rwot i kome , kit ma rwot won kica timo kwede ber bot dano .
makatone ducu , utmegina , pe wukwong kwong ki nying polo , kadi ki nying lobo , kadi kit kwong mukene ducu ; ento ye lokwu ducu myero obed ni , “ iyo , ” nyo ni , “ pe , ” wek pe gingol kop i komwu .
ngat mo i kinwu tye ki can ? myero oleg lubanga . tye ngat mo ma tye ki yomcwiny ? myero en ower wer me pako lubanga .
tye ngat mo i kinwu ma kome lit ? myero en olwong ludongo me lwak pa lubanga , wek guleg lubanga pire kun giwire ki moo i nying rwot .
lega ma niye tye iye bicango latwo , rwot bitinge malo ; ka ce onongo yam otimo bal mo , ci gibitime iye kica .
pi meno , wutuc balwu , ngat acel acel otuc mere bot lawote , dok bene ngat acel acel myero oleg lubanga pi lawote , wek wucang . lega pa dano ma kite atir tek , tye ki twero madwong .
elia yam obedo dano ma kite cal kwedwa , yam olego lubanga matek ni kot pe ocwer , omiyo kot pe ocwer i lobo pi mwaka adek ki dwe abicel .
ka dok olego aye , omiyo kot ocako cwer , lobo oceko cam mabup .
utmegina , ka ce dano mo ki i kinwu ongak woko ki i lok ada , ka ngat mukene aye dong odwoke cen ,
myero wunge ni , ka ngat ma okwanyo labalo ki i yone mugom odwoke cen , ngat meno bilaro kwone woko ki i to , dok biumo balle mapol .
waraga man oa ki bot petero , lakwena pa yecu kricito . bot jo pa lubanga ma guket woko ata , ma gubedo welo i ponto , galatia , kapadokia , acia ki bitunia ,
ma lubanga won aye muyerogi pi yubbe ma en ongeyo con , ma cwiny mere maleng dong olonyogi gudoko maleng wek guwiny lok pa yecu kricito , dok bene wek gikir remone i komgi : kica ki kuc myero omedde botwu .
gipwo lubanga won rwotwa yecu kricito ! pien pi kicane madit omiyo ginywalowa odoco wek wabed ki gen makwo pi cer pa yecu kricito ki i kin jo muto ,
ki dok wek wanywak ginaleya ma pe top , ma cilo pe ogudo , ma pe balle , ma gikano piwu i polo .
lubanga tye ka gwokowu ki tekke pi niyewu , wek wunong larre ma giyubo , ma binen i kare me agikki piny .
wubed ki yomcwiny pi man , kadi bed kombeddi gwok nyo cwinywu twero cwer pi kare manoknok mo pi kit ma gitye ka omo ki cwinywu i yo mapatpat ,
wek ginen niyewu , ka ce tye niye me ada . pien kadi jabu ma gitemo ki mac pe ri nakanaka , ento niyewa pire dit kato jabu , dok bene bikelo botwu pak ki deyo ki woro i kare ma yecu kricito binen iye .
kadi pud pe wunene , dong wumare . dok bene kombeddi kadi pe wunene , wuye en kun wubedo ki yomcwiny madit ma pe wacce , dok bene me deyo .
adwoggi me niyewu omiyo wunongo larre me tipowu .
lunebi ma yam gutito pi kica ma gibimiyowu yam guyenyo matek , kun gipenyo lok i kom larre man .
gin yam gumito ni ginge anga , nyo kit kare mene , ma cwiny pa kricito ma tye i igi tye ka nyuto , i kare ma otito iye pi can ma kricito biciro , ki pi deyo ma dok bilubo .
yam onongo ginyuto botgi ni , kwena ma gimiyogi pe otiko gin kikomgi , ento otiko wun . en aye lok ma kombeddi dong jo ma gitito lok me kwena maber gutyeko tito botwu pi cwiny maleng ma gicwalo ma oa ki i polo ; lok ma lumalaika bene guparo me nenone matek twatwal .
pi meno , dong wubed ma wuyubbe i tamwu , kun wugokke bene . wuket genwu ducu i kom kica ma bibino botwu i kare ma yecu kricito binen iye .
macalo litino ma luwiny , pe wumi kwowu orwatte ki mitiwu ma yam kong wubedo kwede i kare ma onongo pud wukwiya piny ca .
kit macalo ngat ma olwongowu leng , wun bene wubed jo maleng i kitwu ducu ;
pien coc ma yam gicoyo loko ni , “ wubedo jo maleng , pien an aleng . ”
ngat ma wulwongo ni wonwu-ni ngolo kop i kom dano acel acel ma pe lengnge , kun lubo kit tic ma ngat acel acel otiyo ; mumiyo myero wubed ki lworo i nyime kare ducu ma pud wutye kany macalo welo .
wun wungeyo ni gityeko kokowu ki i kit pa kwarowu ma pe konyo . pe gikokowu ki gin ma balle woko , macalo ryal nyo jabu ,
ento gikokowu ki remo pa kricito me wel madwong ma rom ki latin romo ma bal mo nyo roc mo pe i kome .
lubanga onongo dong otyeko yere wa con , ma pud pe oketo guti me lobo , ka dok onyute woko piwu i kare man , ma en aye kare me agikki .
pire omiyo dong wadoko jo ma geno lubanga ma ocero yecu ki i kin jo muto , ci omiye deyo ; en meno gin mumiyo niyewu ki genwu tye i kom lubanga-ni .
dong wulonyo cwinywu woko odoko maleng pi lubo lok ada , wek wubed ki mar ma goba pe iye macalo utmego ; pi meno myero wumarre kekenwu mada ki cwinywu ducucu .
dong ginywalowu odoco , pe ki kodi ma balle , ento ki kodi ma pe balle , pi twero me lok pa lubanga , en lok ma tye ki kwo ma ri nakanaka ;
pien yam gicoyo ni , “ gin ducu ma tye ki kom obedo calo lum , deyone ducu rom ki deyo pa tur lum . lum ner , ature bene o woko ,
ento lok pa rwot ma en oloko bedo matwal . ” lok meno en aye lok me kwena maber ma yam gitito botwu .
pi meno , dong wubwot raccwiny ducu , ki kit me goba ducu , ki kit me adwala , nyeko ki kit yet ducu .
wumit cak magili me cwiny , calo litino lukere ma pud ginywalogi nyen , wek omi wudong nio i larre ;
pien dong wutyeko bilo ber pa rwot .
wubin bote , en got makwo ma yam dano gukwero , ento ki bot lubanga obedo got me wel ma en oyero .
wubin calo godi makwo , wek giged kwedwu ci wudok ot pa lubanga me cwiny , wek wubed ajwagi maleng , ka wutyer gitum me cwiny ma lubanga pwoyo , pi yecu kricito ;
pien yam gicoyo ni , “ nen , dong aketo got me wel i cion , ma ayero me got me twok ot , ngat muye en , lewic pe bimako . ”
pi meno , ki tung botwu wun jo muye en , kricito obedo me wel ; ento ki bot jo ma pe guye en , tye macalo yam gicoyo ni , “ got ma lugedo gukwero , en aye odoko got madit me twok ot . ”
odoko bene , “ got ma miyo dano yokke ka giwoto , ariya ma miyo dano poto . ” giyokke pien gukwero winyo lok pa lubanga , macalo onongo yam giyubo pigi wa con .
ento wun wubedo rok ma giyero , ajwagi pa kabaka , rok maleng , jo pa lubanga kikome , wek wutit pi tic me deyo pa ngat ma olwongowu nia ki i piny macol wek wudony i lengone me aura .
yam onongo pe wubedo dano pa lubanga , ento kombeddi dong wudoko jone ; yam pe gitimo botwu kica , ento kombeddi dong gitimo kica botwu .
wun ma amaro , abako doga botwu macalo wun wel , pe wun jo me lobo man , wukwer miti me kom woko ma lwenyo ki tipowu .
wubed ki kit maber i kin jo ma pe gingeyo lubanga , wek ka ce giyetowu ni wun lutim gin marac , gunen tic maber ma wutiyo , wek bene gumi deyo bot lubanga i nino ma en bibino ka ngolo kop iye .
pi rwotwa , myero wumine me bedo i te loc me twero ducu ma tye i kin dano , bot laloc madit , pien en aye ma loyo jo ducu ,
ki bot luloc ma en ocwalogi pi keto can i kom jo ma timo gin maraco , ki pi pwoyo jo ma timo gin ma atir .
pien lubanga mito ni wuti gin ma atir , wek wumi jo maming ma gikwiya piny guling woko .
wubed calo jo ma lone kengi , ento pe wuti ki locken meno pi timo gin marac ; wubed giwu macalo opii pa lubanga .
wuwor dano ducu . wumar omegiwu . wulwor lubanga . wuwor laloc madit .
wun opii , wumine kenwu i te loc pa luditowu ki kit woro ducu , pe bot jo ma lukica ki jo mamwol keken , ento bot jo mager bene .
man aye gin ma gipwoyo , ka ce dano ciro arem ma nongo cwinye tye i kom lubanga , ka giune ma nongo pe obalo .
gipwoyowu ki ngo , ka wudiyo cwinwyu ma nongo gipwodowu pi bal ? ento ka ce wudiyo cwinywu ma nongo wutye ka neno can pi timo gin maber , meno aye lubanga pwoyo .
pien gilwongowu pi gin meno ; pien kricito bene yam oneno can piwu , oweko botwu lanen maber me aluba , wek wulub kore .
bal mo pe ma en otimo , doge bene pe oloko lok goba .
i kare ma dano guyete , en pe oyetogi . i kare ma en oneno can , pe oburo dano ; ento omine kene bot ngat ma ngolo kop atir .
ento en otingo balwa i kome kene i kom yatariya , wek wan wato i bal , ka dong wabed kwo i kit ma atir . pi pwod ma gipwode kwede omiyo wucang .
pien yam onongo wungak wurwenyo woko calo romi , ento kombeddi dong wudwogo bot lakwat ki lagwok tipowu .
kit meno bene , wun mon wumine me bedo i te loc pa cogwu , wek ka ce co mogo i kingi pe gilubo lok pa lubanga , ci gitwero lokke pi kit pa mongi , kadi bed gin kikomgi pe giloko lok mo ki doggi ,
ento ka guneno kitwu maleng ma nen me woro .
rukwu pe obed ruk ma nen ki woko , macalo kedo yer wic , tweyo tiko jabu , ruko bongngi mabeco ,
ento rukwu myero obed kit me cwiny ma pe nen . ruk ma pe balle en cwiny mamwol , ma ling mot ; meno aye welle dit i nyim lubanga .
pien i kare macon , mon maleng ma gumoko gengi i kom lubanga yam girukke kit meno , kun bene gimine kengi me bedo i te loc pa coggi ,
macalo cara yam winyo lok pa abraim , kun pake bene ni , “ rwoda . ” wun bene kombeddi dong wun litinone , ka wutiyo gin maber , kun pe gin mo miyowu lworo .
kit meno bene , wun co wubed ki monwu ki niang maber , kun wumiyo deyo bot dako macalo lawoti ma kome pe tek , pien gin bene ginywako kica pa lubanga kwedwa ma en aye kelo kwo . kumeno gin mo pe ma bigengo legawu .
me agikkine , wun ducu wubed ki tam acel dok ki cwiny acel . wumarre calo omego , ma wutye ki kica dok ki cwiny mamwol .
pe wudwok tim marac pi tim marac , nyo yet ki yet ; ento ma ka timo meno , wuleg gum pa lubanga obed i komgi , pien gilwongowu pi man , wek wunong gum .
pien yam gicoyo ni , “ ngat ma maro kwo , ki ma mito ni eri pi kare malac kun bedo maber . ogwok lebe pe olok gin marac , ki doge bene pe olok lok me bwola .
oa woko ki i gin marac , oti gin maber , oyeny kuc dok oti matek wek onong .
pien rwot neno jo ma kitgi atir , dok ciko ite , winyo legagi ; ento dag neno jo ma lutim maraco . ”
anga mono ma bitimowu marac ka wuketo cwinywu me tiyo gin maber ?
ento kadi bed wuneno can pi lubo kit ma atir , ci wutye ki gum . pe wulworgi , dok cwinywu bene pe opoti ,
ento wuwor kricito i cwinywu macalo rwotwu . wubed ma wuyubbe kare ducu pi dok i lok ma dano bipenyowu kwede i kom gen ma wutye kwede ; ento wudok iye ki mwolo dok ki woro .
wubed ma cwinwyu leng , wek lewic omak jo ma yeto kitwu maber i kricito , ka ginywarowu .
bedo ber ka wuneno can pi timo gin maber , ka ce lubanga mito kit meno , loyo ma wuneno can pi timo gin marac .
pien kricito bene yam oneno can pi bal , kicel ma otyeko lok ducu ; en ngat ma kite atir oto pi jo ma kitgi pe atir , wek omi ekelwa bot lubanga . yam gineko kome , ento gicere woko i cwiny .
en yam owoto i cwiny ocito otito lok bot tipo pa jo ma tye i mabuc ,
ma yam con pe guwinyo lubanga , kadi bed lubanga odiyo cwinye i komgi i kare pa nua ma onongo en tye ka payo yeya , ma dano manok ma romo aboro keken aye gularre ki i pii .
gin ma rom ki man ma koni larowu en aye batija ; pe me lwoko cilo me kom , ento obedo macalo lega bot lubanga wek wudok jo ma cwinywu leng , pi cer pa yecu kricito ,
ma dong odok woko i polo , tye i kabedo me deyo i nget lubanga tung acuc , kun lumalaika ki twer ki teko ducu gitye i te locce .
kit macalo kricito yam ociro arem me kom , wun bene myero wurukke ki tam acel kit meno , wek gimiwu tek . pien ngat mo ma dong ociro arem kom , pe dong medde ki bal ,
wek etyek kare me kwone i lobo man ma pud odong kun pe dok lubo miti maraco ma dano paro , ento cobo gin ma lubanga mito .
myero dong wuwek kare ma yam wubedo iye ka tiyo gin ma jo ma pe ngeyo lubanga gimaro timo oromwu . yam wulubo kit me tarwang , ki miti me kom , mero , karama me woro cam ki tuko marac , mat , ki woro jogi ma ic dagi .
giuro mada pien kombeddi dong pe wuribbe kwedgi i lok man me miti me kom ma pe jukke ; meno aye mumiyo ginywarowu .
ento gibidok i lok man bot lubanga ma oyubbe pi ngolo kop pa jo makwo ki jo muto .
man en gin mumiyo yam gitito lok me kwena maber kadi wa bot jo muto , wek kadi gingolo kop i komgi macalo gingolo ki jo ducu , gin gubed kwo i cwiny macalo lubanga .
agikki me jami ducu dong cok ; pi meno wugwok kitwu , kun wuloyo mitiwu kenwu , wek wumine i lego lubanga .
makato ducu wumok matek i marre kekenwu ; pien mar umo lwak bal mapol .
wubed jo ma jolo welo ngat man ki lawote , kun pe wungur bene .
kit macalo ngat acel acel tye ki motte ma gimiye , wuti kwede pi konnye kekenwu , macalo lugwok-jami mabeco , ma tiyo ki mot me kica ma lubanga omiyo ma kite patpat .
ka ngat mo tito lok , myero otit macalo lok mua ki bot lubanga ; ngat ma miyo kony oti macalo ngat ma tiyo ki tek ma lubanga omiyo ; wek dano guket deyo i kom lubanga i yo ducu pi yecu kricito . deyo ki twero bedo mere nakanaka . amen .
luwota ma amaro , pe wuur can ma rom ki mac ma bino i komwu pi temowu , ma kun wutamo ni gwok ca nyo gin mo mapat twatwal mupoto i komwu .
ento wubed ki yomcwiny i lok man ni , wuribbe i can pa kricito , wek dok wubed ki yomcwiny madit i kare ma deyone binen .
wutye ki gum ka giyetowu pi nying kricito , pien nongo cwiny me deyo , ma en cwiny pa lubanga , bedo i komwu .
pe myero giket can i kom dano mo i kinwu pi nek , nyo pi kwo , nyo pi timo gin mo marac , nyo pi laro lok i gin pa ngat mo mukene .
ento ka giketo can i kom dano mo pi bedo ngat muye kricito , lewic pe myero omake , ento omi deyo bot lubanga pi lwonge ki nying meno .
pien kare me cako ngolo kop dong oromo , kun cakke ki i jo pa lubanga . man ka ocakke ki botwa , ci agikki pa jo ma gukwero winyo lok me kwena maber ma oa ki bot lubanga bibedo ningning ?
coc ma yam gicoyo wacci , “ ka ce bedo tek bot dano ma kite atir me larre , dong labalo ma pe lworo lubanga binene ka kwene ? ”
pi meno , jo ma gineno can i yo ma lubanga mito , ber gumine kengi i cing lacwec ma genne , kun gitiyo gin ma atir .
abako doga bot ludongo ma gitye i kinwu , an ma ladit wadiwu ma abedo caden i can pa kricito , dok bene abiribbe kwedwu i deyone ma binen .
wukwa romi pa lubanga ma tye botwu , kun wunenogi maber , pe pi dic , ento pi mitiwu kenwu , i kit ma lubanga mito , pe pi lim , ento pi mit me cwinywu .
pe wulo dano ma giketo i cingwu ki tek , ento wubed lanen maber bot romi ;
miyo ka lakwat madit binen , wun wubinongo mot , lalukana me deyo ma pe balle .
kit meno , wun awobe bene , wuwiny loc pa ludongo . wun ducu wurukke ki mwolo , ngat acel acel i nyim lawote , pien “ lubanga pyem ki jo ma wakke , ento miyo kica bot jo mamwol . ”
wumwolle kenwu i te twero pa lubanga , wek ka kare oromo en otingwu malo .
wuket parwu ducu i kome , pien en tamo piwu .
wugwokke , wuki piny , pien lakworwu catan tye ka wirre macalo labwor ma kok , kun yenyo dano me amwoda .
wucung matek i nyime pi niye kun wangeyo ni , utmegiwu ma gitye i lobo ducu gitye ka ciro kit can macalo meno .
ka dong wuneno can pi kare manok , lubanga lami kica ducu , ma olwongowu i kricito yecu me nywako deyone ma ri nakanaka , en kikome aye ma bidwokowu kakare , bimiyowu tek , dok bimiyo wucung matek liking .
loc obed bote nakanaka . amen .
acoyo botwu waraga man manok kun amiyo i cing silvano , ma angeyo ni ominwa ma genne , pi cuko cwinywu kunu aloko macalo caden ni , man en kica pa lubanga ada ; wucung iye matek .
jo ducu muye kricito ma gitye i babilon ma lubanga oyerogi kacel kwedwu gumotowu , ki woda marako bene omotowu .
wumotte kekenwu ki mot me mar . kuc obed botwu wun ducu ma wutye i kricito .
waraga man oa ki bot cimon petero , latic dok lakwena pa yecu kricito . bot wun jo ma wunongo niye ma pire tek ma rom ki mewa pi kit ma atir pa lubangawa ma en lalarwa yecu kricito :
kica ki kuc myero onya botwu pi ngeyo lubanga ki rwotwa yecu kricito .
pi tekone lubanga omiyowa jami ducu ma kelo kwo ki cwiny me lworo en , wek wange en mulwongowa i deyone ki ditte kikome .
pi deyo ki ditte en omiyowa cikke madongo twatwal ki me wel madwong , wek ka walimo , wabwot woko ki i balle me kit pa dano ma tye i lobo pi miti marac , ka wek dong waribbe i kit pa lubanga .
pi lok man , wucukke matek me medo kit maber i kom niyewu ; ki bene wumed ngec i kom kit maber ;
i kom ngecwu wumed iye gwokke kenwu , ki i kom gwokke kenwu wumed iye diyo cwiny ; i kom diyo cwiny wumed iye cwiny me lworo lubanga ;
i kom cwiny me lworo lubanga wumed iye mar me omego ; ki i kom mar me omego wumed iye mar .
pien ka wutye ki gin magi ducu , ma wutye kwede bene mabup , ci bimiyo wubedo jo ma ngeyo rwotwa yecu kricito i yo ma konyo , dok ma wunyak nyig mabeco .
pien dano ma pe ki gin magi nongo en latowang , pe neno gin mo ki ka mabor , dok nongo wiye dong owil woko ni yam gilwoke woko i kom balle macon .
pi meno , utmegina , myero wutemme me medde wek wumok i lwongowu matek , ki i yer ma lubanga oyerowu kwde ; pien ka wutimo kit meno , pe wubipoto kadi ki acel .
meno bimiyo yo yabbe botwu malac me donyo i ker ma ri nakanaka pa rwotwa ma en lalarwa yecu kricito .
meno en gin mumiyo kare ducu amito poyo wiwu i lok magi , kadi bed wungeyogi , dok bene wumako matek liking lok ada ma gityeko kelo botwu .
atamo ni ber twatwal an me cuko cwinywu kun apoyo wiwu , ma pud atye ki kom me lobo man ;
pien angeyo ni , kare me weko koma dong cok , kit macalo rwotwa yecu kricito yam onyutta kwede .
dok abiketo tek , wek wubed ki gin ma poyo wiwu i lok magi kare ducu , ka dong ato woko .
pien i kare ma yam watittiwu pi teko pa rwotwa yecu kricito , ki pi dwogone , onongo pe walubo lok ododo mogo ma wan wayubo ayuba ki ryekowa , ento wan yam waneno deyo me ditte ki wangwa .
yam waneno ka en olimo woro ki deyo ki bot lubanga won , i kare ma dwan oa ki bot won deyo madit , obino botwa kun waco ni , “ man aye woda ma amaro , ma cwinya yom i kome . ”
dwan meno yam wawinyo oa ki i polo ada , pien onongo wan watye kacel kwede kunnu i wi got maleng .
meno dong omoko piwa lok ma yam lunebi guloko . wun bene myero wuket cwinywu i lokgi , pien lokgi-ni bedo macalo tara ma lyel i latwok bene oryeny , omenyo cwinywu .
mukwongo myero wunge man ni , pe tye lok mo ma lunebi gucoyo ma ngat mo twero gonyo pire kene ;
pien pe tye lok pa lanebi mo ma yam obino pi mit pa dano , ento cwiny maleng aye mumiyo dano guloko lok ma oa ki bot lubanga .
ento lunebi ma lugoba bene yam gunen i kin dano , kit meno bene lupwony ma lugoba gibinen i kinwu . gibikelo pwony mogo mapat i mung ma rwenyo dano , kun gikwero laditgi woko ma owilogi , ento meno bimiyo gin kikomgi gibirwenyo woko oyotoyot .
jo mapol bilubo kitgi me timo tim coco , ci bimiyo dano cayo yo me ada pigi .
pi worogi me lim , miyo gibinongo lim ki botwu pi lokgi me goba ma gin guyubo ayuba . ento lok ma yam gingolo i komgi dong gitye ka yubone , ki to ma myero opot i komgi bene pe onino .
pien lubanga yam pe oweko lumalaika ka gubalo , ento obologi woko piny i bur lyel , ocwalogi i bur ka macol , wek gigwokgi kunnu nio ka kare me ngolo kop dong oromo .
en yam pe oweko lobo i kare macon , ento ogwoko nua keken , latit lok me kit ma atir , kacel ki jo mukene abiro , i kare ma yam en ocwalo pii aluka wek omwony lobo pa jo ma pe gilworo lubanga woko .
owango gangigi codom ki gomora woko ducu gudoko buru , kun ongolo kop me tyekogi woko , ci omiyo gubedo lanen bot jo ma pe bilworo lubanga i kare me anyim .
ento lubanga olaro lot , dano ma kite atir , ma yam cwinye ocwer twatwal pi tim kwele pa jo maraco .
pien tim maraco ma dano ma kite atir-ru obedo ka nenone ki ka winyone nino ki nino , i kare ma en obedo botgi , omiye wangcwiny madwong twatwal .
kit meno rwot ngeyo laro dano ma gilworo lubanga ki i ayelayela ma giomo kwede cwinygi dok ngeyo gwoko jo ma kitgi pe atir ka ma giketo iye can i komgi nio ka nino me ngolo kop oromo ,
makatone gin jo ma lubo mitigi me kom ma cidogi woko , kun gicayo wegi twero . cwinygi tek , gicerre woko acera gigi , pe bene gilworo yeto wegi deyo .
ento kadi bed lumalaika giloyogi ki tek ki twero , pe giyetogi ka gukelo lok i komgi i nyim rwot .
ento jo-nu gical ki lee ma pe ryek , dok ma lubo kit ma giketogi kwede , ma ginywalogi me amaka ki me aneka ; gicayo lok ma gikwiya . gibinekogi woko calo lee ,
kun gitimogi marac pi gin marac ma gutimo . cwinygi yom i karama maraco ma gicamo i dyeceng . gikelo lewic ki bal ka guribbe kwedwu i camo karama , pien gimito megi gat me yomcwiny marac keken .
wanggi yenyo mon ma myero gitim kwedgi abor , pe giywe ki yenyo yo me timo bal . giciko owic me mako jo ma cwinygi wirre atata . cwinygi dong opwonnye woko i yo me woro me lim . gin dong jo ma giceno !
gubwoto yo ma atir , gurwenyo woko ata . gulubo yo pa balaam wod pa beor , ma yam maro lim ma onongo pi timo gin marac ,
ento yam gijuke pi turo cik . kana ma pe loko yam oloko ki dwan pa dano , ci ojuko apoya pa lanebi meno woko cut .
magi gin wang it ma pii pe iye , lupu ma yamo kot tero . gityeko gwoko kabedo macol licuc pigi .
giloko lok mogo maditodito me wakke ma tere pe , kun gibito ki dano ma pud gibwot abwota ki i kin jo ma kitgi obedo atata , ka giterogi i timo abor-gu kun gilubo mit me kom .
gin gicikke me miyo jo meno gulone kengi , kun gin kikomgi gibedo opii pa gin ma balogi ; pien ka gin mo oloyo kwo pa dano mo , en dong nongo odoko opii pa gin meno .
ka ce dano dong gubwot woko ki i cilo me bal me lobo pi ngeyo rwotwa ma en lalarwa yecu kricito , ka dok pud gumoko i kom bal meno ci loyogi woko matwal , bimiyo gibedo marac lacenne makato ma yam con .
onongo twero bedo ber ka kono gin pe gungeyo yo me kit ma atir , kato ma gungeyo ka dok giweko cik maleng ma gimiyogi woko .
man otimme i komgi calo lok ma carolok me ada oloko ni , “ gwok lokke dok ka nango ngokke , ” ki dok ni , “ opego ma gilwoko kome , lokke dok ka nywanne i coto . ”
lurema , man dong waraga me aryo ma acoyo botwu . i gin aryo ducu acuko iye cwinywu wek wutam tam ma atir , kun apoyo wiwu bene ,
wek wupo i kom lok ma lunebi maleng yam guloko con , ki i kom cik pa rwot ma en lalar , ma lukwenawu yam gukelo botwu .
mukwongo myero wuniang man ni , i kare me agikki jo ma lungala gibituc ki ngalagi , kun gilubo mitigi kengi ,
kun gipenyo peny bene ni , “ cikke me dwogone ma gitito pire-ni tye kwene ? pien cakke ma kwarowa guto woko , jami ducu tye i kit ma yam gitye kwede i acakki keto lobo . ”
gimiyo wigi wil woko akaka i lok man ni , polo yam onongo obedo tye con , ki lobo bene ma giketo ki pii mua ki i pii , pi lok ma lubanga oloko .
pii bene aye ma yam otyeko lobo me kare maca ka pii aluka ocorre omwonyo woko .
pi lok pa lubanga acel-lu bene , polo ki lobo me kare man dong gikano pi kuro mac ; ma gitye ka gwokone nio ka nino me ngolo kop ki tyeko dano ma pe gilworo lubanga oromo .
ento pe wiwu owil , lurema , i lok acel-li , ni , ki bot rwot nino acel rom ki mwaka alip acel , mwaka alip bene rom ki nino acel .
rwot pe galle agala ka cobo cikkene kit macalo jo mogo gitamo kwede , ento en pud tye ka diyo cwinye i komwu , pien en pe mito ni ngat mo orweny woko matwal , ento mito ni jo ducu guo i ningut .
ento nino pa rwot bibino macalo lakwo , ka dong polo birwenyo woko ki mor madwong , lakalatwe bileny woko i mac , lobo ki jami ducu ma tye iye biwang woko .
kit macalo jami magi ducu bitum woko kit meno-ni , myero wubed jo ma cal ningning , kun wulubo kit kwo maleng ki me woro lubanga ?
myero wukur nino pa lubanga , wuket cwinywu iye wek ninone oo oyotoyot . i nino meno polo bilyel , leny woko , ki lakalatwe bene bileny woko i mac .
ento macalo en yam ociko , watye ka kuro polo manyen ki lobo manyen , ka ma kit ma atir bedo iye .
pi meno , lurema , ka wutye ka kuro man , wuket tek wek lubanga pe onong roc mo nyo bal mo i komwu , ento onong wutye ki kuc .
wutam ni , diyo cwiny pa rwot aye larrewa ennu . ominwa paulo ma wamaro ocoyo botwu bene kit meno , pi ryeko ma gimiye ,
kun loko lok pi lok man macalo en loko pire i waragane ducu . i waragane tye lok mogo ma niang iye tek , ma jo ma pe gupwonnye , ki jo ma pe gucung matek , gidwalo tere woko , macalo gutimo bene ki coc mukene ma yam gicoyo , ma omiyo gin kikomgi gurwenyo woko matwal .
pi meno , lurema , kit ma dong onongo wungeyo man con , wugwokke pe wuwek jo ma pe giworo cik mo gubwolwu , dok pe gungakwu woko i tamwu , miyo wupoto woko ki ka ma wucung iye matek .
wumedde ki dongo i kica pa rwotwa , ma en lalarwa yecu kricito , kun wumedde ka ngeye bene . deyo obed bote kombeddi ki nakanaka . amen .
wan wacoyo botwu lok i kom gin mubedo tye nia i acakki piny , ma wan kikomwa wawinyo , dok bene waneno ki wangwa . wanene ada , dok wamulo kome ki cingwa , en lok me kwo .
kwo meno yam onen woko ka maleng , wan waneno . wan dong kombeddi wabedo cadenne , kun watito botwu lok me kwo ma pe tum ma yam obedo bot won , ka dong onen woko botwa .
gin ma wan waneno ki ma wawinyo en aye ma witito botwu bene , wek omi wuribbe kwedwa . dong i ribbewa-ni waribbe kacel ki won ki wode yecu kricito .
wacoyo lok man wek yomcwinywa ocobbe maber .
man aye lok me kwena ma yam wawinyo ki bote , ma watye ka titone botwu , ni , lubanga en lengo , dok i en pe tye ka mo macol kadi ki acel .
ka wawaco ni waribbe kwede kun pud wawoto ka macol , wan lugoba , timwa nongo ada pe iye .
ento ka wawoto ka maleng , macalo en bene tye ka maleng , nongo waribbe ngat man ki lawote , dok remo pa wode yecu kricito bene lwoko bal ducu woko ki i komwa .
ka ce wawaco ni wape ki bal , meno nongo wabwolle abwola kenwa , lok ada nongo pe i iwa .
ka watuco balwa , en genne dok kite atir , biweko balwa , dok bilwoko tim maraco ma tye i komwa ducu .
ka wawaco ni pe wabalo , ci wamiyo lubanga doko lagoba , lokke bene nongo pe i iwa .
litinona , acoyo waraga man botwu wek pe wupot i bal ; ento ka ngat mo obalo , watye ki lakony ma cung piwa bot lubanga won , en yecu kricito ma kite atir .
dok en kikome bene obedo gitum pi kwanyo balwa , pe balwa keken ento kadi wa bal pa jo ma i wi lobo ducu .
gin ma miyo waniang maber ni wangeye en aye ni , wan wagwoko cikke .
dong dano ma waco ni engeye , ma pe omako cikke , nongo lagoba , ada pe i iye .
ento ngat ma mako lokke , adada nongo mar pa dano-nu i kom lubanga tye muromo . pi lok man watwero niang ada ni watye i en :
ngat ma waco ni ebedo i en myero olub kit kwo acel ma yam yecu olubo .
lurema , an pe atye ka coyo botwu cik mo manyen , ento cik macon ma yam watye kwede wa con nia i acakki piny . cik macon meno en aye lok ma dong wutyeko winyone ma gitito botwu .
kadi bed kumeno , atye ka coyo botwu cik manyen ; meno tye ada ki tung bot kricito ki tung botwu bene , pien colpiny dong tye ka ke woko , ki ceng me ada dong tye ka ryeny .
dano ma waco ni etye i lengo kun dag ominne , nongo pud tye i colpiny aye .
ngat ma maro ominne bedo i lengo , ma pe iye gin mo ma miyo dano poto i bal .
ento ngat ma dag ominnie tye i colpiny , dok bene nongo tye ka wot ka macol , kun pe ngeyo ka ma myero ecit iye , pien colpiny nongo oumo wange woko .
acoyo waraga man botwu , wun litino ma pud wutino , pien balwu dong giweko woko pi nyinge .
acoyo botwu bene wun wego , pien wungeyo ngat ma yam tye con nia i acakki piny . acoyo botwu wun awobe , pien wuloyo larac woko .
acoyo botwu wun litino , pien wungeyo won . acoyo botwu wun wego , pien wungeyo ngat ma yam tye nia i acakki piny . acoyo botwu wun awobe pien wutek , lok pa lubanga bedo i iwu , dok bene dong wuloyo larac woko .
pe wumar lobo , kadi gin ma tye i lobo . ka dano mo maro lobo , nongo mar pa lubanga pe i iye .
pien gin ducu ma tye i lobo , macalo miti me komwa ma ginywalowa kwede , ki miti marac pi gin ma waneno ki wangwa , ki dok wakke ki jami ma watye kwede i kwowa , magi ducu pe gua ki bot won , ento gucakke i lobo kany .
lobo tum woko ki mitine ducu ; ento ngat ma tiyo gin ma lubanga mito ri nakanaka .
litinona , man aye dong kare me agikki . yam gitito botwu ni , lakwor pa kricito bibino , ento kombeddi lukwor pa kricito dong gubino woko mapol ata ; en meno gin mumiyo wangeyo ni , man dong kare me agikki .
gin gua woko ki botwa , pien onongo yam gin pe gubedo dano ma mewa ; kono yam gubedo dano ma mewa , kono gumedde ki bedo botwa . ento gin gua woko ki botwa wek onen ka maleng ni gin ducu pe gubedo dano ma mewa .
ento wun , ngat maleng dong owirowu woko ki moo , wun ducu dong wutye ki ngec .
pe acoyo botwu waraga man pien ni wukwiya lok me ada , ento pien wungeyo , dok wuniang bene ni , pe tye goba mo ma oa i lok ada .
dong anga ma lagoba ? ngat ma lagoba en aye dano ma kwero woko ni yecu pe kricito ma lubanga oyero . meno en aye lakwor pa kricito , en nongo okwero won ki wod .
pe tye ngat mo ma kwero wod ma dok tye gin ki won . dano ma oye wod , nongo tye ki won bene .
wuwek gin ma wuwinyo nia con obed i iwu . ka inen gin ma yam wuwinyo wa con bedo i iwu , wun bene wubibedo i wod ki i won .
man gin ma en ociko me miyowa , en aye kwo ma pe tum .
man acoyo botwu pi jo ma twero rwenyowu .
ento wun , moo me cwiny maleng ma yam kricito owirowu kwede bedo dong i iwu , miyo pe mitte ni ngat mo opwonywu ; pien moo ma yam giwirowu kwede pwonyowu i lok ducu . en gin me ada , pe goba ; macalo yam en owonyowu , wubed i en .
kombeddi dong ba , litinona , wubed i iye , wek ka en dok binen , wabed ki tekcwiny , ma pe lewic makowa i nyime ka odwogo .
ka ce wungeyo ni en kite atir , ci myero wuniang ada ni , ngat acel acel ma tiyo gin ma tye atir nongo lubanga munywalo .
kong wunen kit mar madit ma won omiyowa , ni gilwongwa ni wan litino pa lubanga ; me atir , watye kumeno . gin mumiyo lobo pe ngeyowa , pien onongo yam pe ongeye .
lurema , kombeddi dong wan litino pa lubanga ; kit ma wabibedo kwede peya onen , ento wangeyo ni ka en binen , wan bene wabinen calo en , pien wabinene kit ma en tye kwede .
dong ngat acel acel ma tye ki gen man ma omoko i kom kricito , lonnye kene bedo maleng , macalo kricito bene leng .
dano acel acel ma timo bal nongo turo cik , bal aye turo cik .
wungeyo ni kricito yam onen wek ekwany bal woko ; i en kikome bal mo pe iye .
ngat mo ma bedo i en pe timo bal ; ngat mo ma timo bal nongo pe onene , dok bene nongo pe ongeye .
litinona , pe wuwek ngat mo obwolwu . ngat ma timo gin ma tye atir , nongo kite atir , macalo kricito bene kite atir .
ngat ma timo bal , meno nongo dano pa catan ; pien catan obedo ka timo bal nia i acakki piny . gin mumiyo wod pa lubanga yam onen , en aye pi turo tic pa catan woko .
pe tye ngat mo ma lubanga onywalo ma timo bal , pien kodi pa lubanga bedo i iye ; en pe twero balo , pien nongo lubanga munywale .
man aye gin ma bimiyo gineno jo ma gin litino pa lubanga ki jo ma gin litino pa catan : ngat ma pe timo gin ma tye atir pe latin pa lubanga , kadi wa ngat ma pe maro ominne bene .
pien man aye lok ma wuwinyo nia i acakki , ni myero wamarre kekenwa .
pe wabed calo kain ma yam obedo latin pa larac , ci oneko ominne woko . gin ango mumiyo oneke ? pien gin ma en otiyo ducu obedo rac , ento gin ma ominne timo onongo tye atir .
utmegina , pe wubed ki ur ka lobo kwerowu .
wangeyo ni wakato ki i to , wao dong i kwo , pien wamaro utmegiwa . dano ma pe ki mar , nongo pud odong i to .
ngat ma dag ominne meno lanek , dok bene wungeyo ni , pe tye lanek mo ma kwo ma pe tum bedo i iye .
man dong miyo waniang i kom mar , pien kricito omiyo kwone piwa . wan bene myero wami kwowa pi utmegiwa .
ka ngat mo tye ki jami me lobo man madwong , ce oneno ominne ma piny oloyo , ento okwero miye kony , ci mar pa lubanga bedo i iye ningning ?
litinona , pe wabedu ki mar i lok ma waloko ki dogwa keken , ento wamar dano ki mar me ada ma nen i tic .
man bimiyo wangeyo ni wan jo ma tye ki ada ; ci bimiyo cwinywa kwe i nyime ;
lurema , ka cwinywa pe ngolo ni kop oloyowa wabedo ki tekcwiny i nyim lubanga ;
dok bene wanongo gin mo keken ma walege pire , pien wagwoko cikke dok watiyo gin ma yomo cwinye .
dong cikke en ene ni , myero waye nying wode yecu kricito , dok wamarre kekenwa , macalo en yam ocikowa .
ngat ma gwoko cik pa lubanga bedo i lubanga , lubanga bene bedo i iye . gin ma miyo wangeyo ni en bedo i iwa , pi cwiny maleng ma en omiyo botwa .
lurema , pe wuye kit cwiny ducu , ento kong wutemgi , wunen ka gin cwiny mua ki bot lubanga , pien lunebi mapol ma lugoba dong guket gucito woko i lobo .
wubingeyo cwiny pa lubanga kit man : cwiny ducu ma tuco ni yecu kricito yam obino kun tye ki kom dano , meno cwiny pa lubanga ;
ento cwiny ma pe tuco yecu kit meno , pe oa ki bot lubanga . meno cwiny pa lakwor pa kricito ma yam wuwinyo pire , ni tye ka bino , kombeddi dong tye i lobo .
litinona , wun litino pa lubanga , dong wutyeko loyogi woko ; pien ngat ma tye i iwu-ni dit kato ngat ma tye i lobo .
jo meno gin dano me lobo , en mumiyo gin ma giloko obedo me lobo , lobo bene winyogi .
wan jo pa lubanga ; ngat ma ngeyo lubanga winyo lokwa , ento ngat ma pe en dano pa lubanga pe winyo lokwa . meno aye gin ma miyo wangeyo poko cwiny me ada ki cwiny me goba .
lurema , myero wamarre kekenwa , pien mar a ki bot lubanga , ngat ma maro nongo en latin pa lubanga , dok ngeyo lubanga .
ngat ma pe ki mar , nongo en pe ngeyo lubanga , pien lubanga aye mar .
gin ma yam onyuto marre botwa en ene , lubanga ocwalo wode acel keken i lobo wek omi wabed kwo pire .
man en aye mar , pe ni wan wamaro lubanga , ento en aye omarowa , ci ocwalo wode me bedo gin me kwanyo bal woko ki i komwa .
lurema , ka lubanga dong omarowa kit man , wan bene myero wamarre kekenwa .
pe tye dano mo ma yam oneno lubanga ; ka wamarre kekenwa , ci lubanga bedo i iwa , marre bene bedo muteggi i iwa .
gin ma miyo wangeyo ni wabedo i iye , ki en i iwa , pien omiyowa cwiny mere .
wan dong bene waneno , dok wamiyo caden ni , lubanga won ocwalo wode me bedo lalar me lobo .
dano ma tuco ni yecu en wod pa lubanga , lubanga bedo i iye , ki en bene bedo i i lubanga .
man omiyo wangeyo mar ma lubanga tye kwede i komwa , dok waye ni marowa . lubanga aye mar , ngat ma bedo i mar bedo i lubanga , lubanga bene bedo i iye .
ka marwa dong oteggi , wabibedo ki tekcwiny i nino me ngolo kop , pien kit macalo yecu obedo kwede , meno bene en aye kit macalo wan watye kwede i lobo man .
lworo mo pe i mar , ento mar ka dong oteggi ryemo lworo woko ; pien lworo bino pi kuro keto can , dong dano ma lwor , nongo marre pud peya oteggi .
gin mumiyo wabedo ki mar , pien en okwongo marowa .
ka ce dano mo waco ni emaro lubanga , kun dag ominne , nongo en lagoba ; pien ngat ma pe maro ominne ma en oneno kome , pe twero maro lubanga ma pe oneno kome .
cik man wanongo ki bote ni , dano ma maro lubanga myero omar ominne bene .
dano acel acel ma ye ni yecu en kricito ma lubanga oyero , dano-nu latin pa lubanga , dok dano mo ma maro ngat ma onywalo latin , maro latinne bene .
ka wamaro lubanga , ma walubo cikke bene , meno miyo wangeyo ni wamaro litino pa lubanga .
pien maro lubanga en aye gwoko cikke . dok cikke pe nurowa ,
pien dano acel acel ma lubanga onywalo loyo lobo . gin ma waloyo kwede lobo en aye niyewa .
anga mono ma loyo lobo ? pe ngat ma ye ni , yecu aye wod pa lubanga ?
yecu kricito aye ngat ma yam obino ki pii ki remo . pe obino ki pii keken , ento ki pii kacel ki remo bene .
cwiny maleng tye macalo cadenne , pien cwiny aye ada .
dong tye caden adek : cwiny maleng , pii ki remo ; gin adek-ki ducu lok me cadengi orwatte .
wan waye lok me caden ma dano gimiyo , ento caden pa lubanga dit kato megi woko man aye lok me caden pa lubanga , ma en omiyo i kom wode .
dong ngat ma ye wod pa lubanga tye ki caden i iye kene . ngat ma pe ye lubanga , nongo omiyo lubanga odoko lagoba , pien nongo en pe oye lok me caden ma lubanga omiyo i kom wode .
caden meno en ene ni , lubanga dong omiyowa kwo ma pe tum , dok kwo meno tye i wode .
ngat ma tye ki wod tye ki kwo , ngat ma pe ki wod pa lubanga , pe tye ki kwo .
acoyo lok man botwu , wun jo muye nying wod pa lubanga , wek wunge ni wutye dong ki kwo ma pe tum .
gin ma miyo wabedo ki gen i kome en ene ni , ka walegge gin mo kun walubo gin ma en mito , ci en winyo legawa .
dong ka wangeyo ni en winyo legawa , wangeyo ni dong watyeko nongo gin ma walego bote .
ka ce dano neno ominne tye ka timo bal mo ma pe tero dano i to , en bilego lubanga , ci lubanga bimiye kwo pi jo-nu ma balgi pe tero dano i to-ni . tye bal ma tero dano i to ; pe awaco ni myero waleg lubanga pi kodi bal macalo meno .
gin marac ducu ma dano timo , meno dong bal , ento tye bal mogo ma pe tero dano i to .
wangeyo ni dano ma lubanga onywalo pe dok bedo ka timo bal , ento wod pa lubanga gwoke maber , miyo larac pe gude .
wangeyo ni wan litino pa lubanga , dok wangeyo ni lobo ducu tye i te loc pa larac .
dok wangeyo ni wod pa lubanga dong obino , ci omiyowa niang me ngeyo ngat ma en aye ada . dok wan wabedo i i ngat ma tye ada , pien wabedo i i wode , en aye yecu kricito . man aye lubanga me ada , dok man en kwo ma pe tum .
litinona , wugwokke , pe wuwor jogi .
waraga man oa ki bot ladit . bot dako ma giyero ki litinone ma amaro i ada , pe an keken ento kadi wa jo ducu ma gingeyo lok me ada ,
pi lok ada ma bedo i cwinywa , dok bene bibedo kwedwa nakanaka :
gum ki kica ki kuc ma a ki bot lubanga won , ki bot yecu kricito ma wode bibedo kwedwa i ada ki mar .
cwinya yom twatwal me nongo ni litinoni mogo gilubo lok me ada i kit ma yam lubanga won ocikowa kwede .
kombeddi dong alegi in dako , pe macalo dok atye ka coyo boti cik manyen ento pi en ma yam watye kwede con ca nia wa i acakki , ni wan myero wamarre kekenwa .
man aye mar , ni myero walub cik pa lubanga ; man aye cikke , macalo iwinyo nia i acakki , ni myero wabed ki mar .
pien lubwol dano mapol gitye guket woko i lobo , jo ma pe tuco ni yecu kricito obino kun tye ki kom dano ; kodi dano-nu labwol dano , dok bene lakwor pa kricito .
wunenne kenwu wek gin ma dong wutyeko tic pire pe orweny woko ki botwu , wek wunong mucarawu ducu .
ngat mo ma pe moko i pwony pa kricito , ento kato mere akata anyim , dano macalo meno pe tye ki lubanga ; ngat ma moko i kom pwony pa kricito tye ki gin aryo ducu , won ki wod .
ka ngat mo obino botwu ma pe okelo pwony man , pe wujole i ot , pe wumote bene ;
pien ngat ma omote nongo oribbe kwede i ticce marac .
kadi bed atye ki lok mapol ma myero aco pire botwu , atamo ni myero pe ati ki karatac ki vino , ento atye ki gen me bino ka nenowu , ci dong abilok kwedwu wang ki wang wek yomcwinywa ocobbe maber .
litino pa lameru ma giyero gumoti .
waraga man oa ki bot ladit . bot larema gayo ma amaro i ada .
larema ma amaro , alego lubanga omi ibed maber i gin ducu , dok omi komi obed mayot . angeyo ni itye maber i cwinyi .
abedo ki yomcwiny mada i kare ma utmego mogo gubino kany , ma gumiyo caden ma mako kit me ada , kit macalo in giri ilubo lok ada .
pe tye gin mo ma dok miya abedo ki yomcwiny madit makato me winyo ni litinona gitye ka lubo lok ada .
larema ma amaro , in lagen mada i ticci ma itiyo pi utmegiwa , makatone bot welo ma pe ingeyogi ,
ma gumiyo caden i kom marri i nyim lwak dano ma guye kricito . tim ber ikonygi i kit ma myero , i wotgi i tic pa lubanga .
pien gucako wotgi pi nying kricito , pe gugamo gin mo ki bot jo ma pe guye lubanga .
pi meno , myero wakonyu kodi jo macalo meno , wek omi wan bene wadok lutic wadigi i tito lok me ada .
dong atyeko coyo lok mogo bot lwak dano muye kricito , ento diotrepe , ma mito kette kene me bedo latel wigi , pe oye twerona .
mumiyo ka abino , ci abipoyo wigi i gin ma en obedo ka tiyone , kun coko lok mogo maraco i koma . pe meno keken en kwero bene jolo utmegiwa , kun bene gengo jo ma mito jologi woko , dok ryemogi woko ki i kin lwak dano muye kricito
larema ma amaro , pe ilub gin marac , lub gin maber . ngat ma timo gin maber en dano pa lubanga ; ento ngat ma timo gin marac pud peya oneno lubanga .
jo ducu gumiyo caden maber i kom demetrio , kadi lok ada obedo caden pire ; an bene amiyo mera kumeno , in bene ingeyo ni caden ma amiyo obedo ada .
atye ki lok mapol ma myero aco boti , ento pe amito ni aco ki kalam ki vino .
atye ki gen me neni oyot , ka wek dong wabilok wang ki wang .
kuc obed boti . luremwa gumoti . mot luremwa , mot ngat acel acel ki nyinge
waraga man oa ki bot juda ma latic pa yecu kricito , ma omin yakobo . bot jo ma lubanga olwongogi ma gibedo i mar pa lubanga won , ma yecu kricito tye ka gwokogi .
kica , kuc ki mar myero omedde botwu .
lurema , onongo atemo ki tekka ducu me coyo botwu waraga pi lok i kom larre ma wan ducu waribbe iye , ci aneno ni myero aco acuk kwede cwinywu wek wulweny matek pi niye ma yam dong gimiyo bot jo pa lubanga kicel ma dong otyeko lok ducu .
pien jo mogo ma pe gilworo lubanga gilibbe aliba me donyo i kinwa , gin jo ma kop ma yam gingolo i komgi dong ginyuto woko con i coc ma yam gicoyo . gin guloko kica ma lubanga omiyowa odoko tim me coco , gukwero laditwa acel keken-ni ma en aye rwotwa yecu kricito .
wun jo ma yam dong gimiyo wungeyo lok man con , kong amito dok apo wiwu ni , rwot ma yam olaro jo icrael ki i lobo ejipt , lacenne en dok otyeko jo ma pe guye en woko .
lumalaika ma yam pe gigwoko ka locgi ma gimiyo botgi , ento guweko kabedogi woko , en ogwokogi ka macol ki nyor ma ri nakanaka , nio wa i kare me ngolo kop i nino madit ;
kit macalo yam jo codom ki gomora ki gangi madongo ma i ngetgi , gudonyo i tim me coco ki par maraco ma pe obedo me anywalli , macalo gin , ci gingolo botgi can me mac ma pe to , gin mubedo macalo lanen bot jo ducu .
nen kadi kit meno , jo-nu bene i kit acel-lu , i lek ma gin leko , gubalo komgi woko , gukwero ker pa lubanga woko , dok guyeto wegi deyo-gu bene ayeta .
ento i kare ma mikael , lamalaika madit , yam olwenyo ki catan kun pyem kwede pi kom moses , en yam pe ongwette pi ngolo kop mo me yet , ento oloko ni , “ rwot myero ojuki . ”
ento jo magi giyeto gin ma pe giniang iye , ento gin ma gingeyo pi lubo kit ma giketogi kwede , macalo lee ma pe ryek , tye ka tyekogi woko .
gibineno can ma rom man ! pien gilubo kit pa kain , giketo tek mada i tam mogo ma pe atir pi mito lim kit macalo yam balaam otimo , dok bene gito woko pi pyem kit macalo yam kora ojemo kwede ,
gikelo lewic i karamawu me mar ka gicamo matek mukato kare labongo lworo , kun giparo pi komgi keken . gubedo calo pol ma pii pe iye ma yamo kolo ; girom ki yadi ma nyiggi pe nen i kare me cekgi , ma giputo lwitgi woko , yam guto kiryo .
gical bene ki nam ma twagge mager ki bwoyo me lewicgi ; gin lakalatwe ma wirre atata ma lubanga otyeko yubo kakagi woko i kabedo macol licuc pi kare ma pe gik .
magi gin aye gin ma yam enoka , ma obedo dano me abiro nia i kom adam , yam otito pire macalo lanebi ni , “ wunen , rwot bibino ki lwak jone maleng mapol ata ,
ka ngolo kop i kom jo ducu , ki ka miyo kop wek olo jo ducu ma pe gilworo lubanga pi timgi ma pe gilworo kwede lubanga , ki pi lok ducu me gero ma lubalo ma pe gilworo lubanga guloko i kome . ”
meno gin jo ma bedo kar ngur angura , ma gipyem apyema , kun gilubo mitgi keken , doggi opong ki loko lok me wakke keken , gidworo dano wek ginong gin ma cwinygi mito .
ento wun lurema ma amaro , myero wupo i lok ma yam lukwena pa rwotwa yecu kricito gutito pire con .
gin yam gutito botwu ni , “ i kare me agikki lungala bibedo tye , ma gibilubo mitigi keken , ma pe gilworo lubanga . ”
jo ma kit meno gin aye lukel apokapoka , gin jo me lobo man , cwiny pa lubanga pe botgi .
ento wun luwota , wudong matek i niyewu maleng twatwal-li , kun wulego lubanga i cwiny maleng .
wugwokke kenwu i mar pa lubanga , wukur kica pa rwotwa yecu kricito nio wa i kwo ma pe tum .
wubed ki kica i kom jo mogo ma gitye ka cabbe acaba ,
wular jo mogo ma kit meno kun wuceyogi woko ki i mac . wubed ki kica i kom jo mogo kun wulworo bene , dok wukwer bene ruk ma bal me kom tye iye .
deyo obed bot ngat ma twero gwokowu miyo pe wupoto , dok ma twero miyo wucung labongo roc mo i nyim deyone ki yomcwiny .
deyo , dit , loc ki twer ducu obed bot lubanga acel keken , ma lalarwa , pi yecu kricito rwotwa , cakke ma peya giketo lobo , nio koni , ki kare ma pe gik . amen .
man aye gin ma lubanga onyuto bot yecu kricito , wek omi en bene oniang luticce i kom gin ma myero otimme oyotoyot i kare me anyim . en yam ocwalo lamalaika bot laticce jon wek otitte onge ,
ka dong lacen i ngeye jon olokke odoko caden me lok ma lubanga owaco , dok caden i kom lok me caden ma yam yecu kricito omiyo , kun bene otito pi gin ducu ma en oneno .
ngat ma kwano lok ma gitito i buk man i nyim lwak tye ki gum , jo ma winyo bene tye ki gum , ki jo ma lubo gin ma gicoyo iye bene tye ki gum , pien kare dong cok .
lok man jon mucwalo bot lwak muye kricito ma gitye i kabedo abiro mapatpat i acia : kica ki kuc obed botwu , ma oa ki bot lubanga ma tye , ma yam obedo tye wa con , dok ma bibino , kun a ki bot cwiny abiro ma gitye i nyim komkerre ,
ki ma a bene ki bot yecu kricito , lacaden ma genne , latin kayo i kin jo muto , kabaka madit ma loyo luker ducu ma i wi lobo-ni . deyo obed bot ngat ma marowa , ma nene ogonyowa woko ki i twec me balwa ki remone ,
ka dong olokowa wadoko lwak ma en loyo , kun wadoko ajwagi pa lubangane ma wonne bene . deyo ki twero me loc obed bote nakanaka . amen .
nen , en tye ka bino ki pol , dano ducu gibinene ki wanggi , kadi jo ma yam gucobe ; kaka ducu me wi lobo bikumo pire . kit meno ada . amen .
“ an alupa ki omega ” , man rwot lubanga ma owaco , en lubanga ma tye , dok ma yam onongo tye con , doki ma bibino , en won twer ducu .
an jon , ominwu ma oribbe kwedwu i can ki i ker ki i diyo cwiny me ciro can ma wabedo kwede i yecu . onongo atye i cula ma gilwongo ni patimo , pien onongo atito lok ma lubanga oloko , ki lok me caden ma yecu omiyo .
cwiny maleng yam oyuto tamma woko i nino pa rwot , ka dong cut awinyo dwan malongo yo tung i ngeya ma winnye calo koko tum ma gikuto
kun wacca ni , “ co gin ma itye ka nenone i buk-ki , ka dong icwal bot lwak jo muye kricito ma gitye i kabedo abiro mapatpat , i epeco , i cumurna , i pergamo , tuatira , cardic , i piladelpia ki i laodikia . ”
ci alokke me neno dwan ma onongo tye ka lok kweda-ni . i kare ma dong alokke , ci aneno okar-mac me jabu abiro ;
i dye okar-mac abiro-nu aneno iye ngat mo ma cal ki wod pa dano . dano-nu orukke woko ki jor mabor , ki del me jabu ma otweyo i kore .
yer wiye onongo tar calo yer romo matar , tar calo pee ; ki wange bene onongo obedo calo leb mac ma lyel ,
tyene aryo ducu onongo calo mola ma giliyo i keno , ka lacen dong girudo woko odoko maleng , kun dwane mor winnye calo mor pa pii ma corre .
onongo omako lakalatwe abiro i cinge tung lacuc , ki pala lucwan mabit ryoryo okatti ki i doge , kun onongo nyime tye ka ryeny calo ceng ma ryeny matek .
ka dong anene , ci apoto woko piny ka tyene calo ngat muto . ento en oketo cinge lacuc i koma kun wacca ni , “ pe ilwor , an aye ngat mukwongo ki me agikkine ,
an ngat ma kwo-ni . yam onongo ato woko , ento kong inen , kombeddi atye kwo , abibedo kwo matwal . dok bene layab me to ki me lyel tye bota .
kombeddi dong ico gin ma itye ka nenone-ni , gin ma tye ki gin ma bitimme lacen i anyim .
kong agonnyi tyen lok me mung me lakalatwe abiro ma ineno i cinga tung lacuc , ki okar-mac abiro me jabu . lakalatwe abiro gin aye lumalaika pa lwak muye kricito ma gitye i kabedo abiro mapatpat , dong okar-mac abiro-ni gin aye lwak muye kricito ma gitye i kabedo abiro mapatpat . ”
“ bot lamalaika pa lwak muye an ma gitye i epeco co kit man ni , “ ‘ man lok pa ngat ma omako lakalatwe abiro i cinge tung lacuc , ma tye ka wirre i dye okar-mac abiro .
“ ‘ angeyo ticci ducu , kit ma icanne kwede ki kit ma idiyo kwede cwinyi . angeyo bene kit macalo pe itwero ciro kwede tim pa jo maraco , ento itemo jo ma gilwongnge kengi ni gin lukwena , kun gin gigi pe lukwena , mumiyo bene dong inongo ni gin lukwena ma lugoba .
angeyo itye ka diyo cwinyi , kun iciro can pi nyinga , dok bene pud pe iol giri .
ento atye ki lok man i komi , pien dong iweko mar ma onongo yam itye kwede mukwongo ca-ni woko .
kong ipo kit macalo onongo ipoto kwede i kabedo mamalo ma yam io iye-ni , ka dong ingut , ci icak tiyo gin ma onongo ibedo ka tiyone i kare mukwongo ca . ka pe ingut , abibino boti ci akwanyo okar-macci woko ki i kabedone .
gin maber ma onen boti en aye ni , idag tic pa jo nikolaiti ma an bene adagi-ni .
ngat ma ite tye myero owiny lok ma cwiny maleng oloko bot lwak ducu ma guye an . abimiyo ngat ma oloyo camo yat me kwo ma tye i poto pa lubanga . ’
“ bot lamalaika pa lwak muye an ma gitye i cumurna co kit man ni , “ ‘ man lok pa ngat mubedo mukwongo ki me agikkine , ngat ma yam oto ka dok ocer woko odoko kwo-ni .
“ ‘ angeyo kit ayelayela ducu ma itye ka cirone , ki can lim bene ma itye kwede ( ento in ilony ) . angeyo bene yet pa jo ma giwaco ni gin lujudaya , kun i adane gin pe lujudaya , ento gin gubedo lwak me dul pa catan .
pe ilwor can ma bipoto i komi . nen , catan bikwanyo jo mogo ki i kinwu bologi woko i mabuc wek etemwu . gibibedo ka yelowu pi nino apar . bed dano ma lagen nio wa i to , ci dong abimiyi tok me deyo me kwo .
ngat ma ite tye myero owiny lok ma cwiny maleng oloko bot lwak ducu ma guye an . ngat ma oloyo , to me aryo dong pe biketo arem i kome . ’
“ bot lamalaika pa lwak muye an ma gitye i pergamo co kit man ni , “ ‘ man lok pa ngat ma tye ki pala lucwan mabit ryoryo .
“ ‘ angeyo ka ma ibedo iye , ka ma kom pa catan tye iye . in giri imako nyinga woko matek liking , pe ikwero niyeni i koma , kadi ki i kare pa antipac ma obedo cadenna me ada , dano ma lagen ma yam gineko i kinwu , ka ma catan bedo iye .
ento atye ki lok mogo manoknok i komi , pien itye ki jo mogo kunnu ma gumako pwony pa balaam , ma yam opwonyo balak me keto ariya i nyim jo icrael wek gupot i bal , kun obitogi ni gucam ringo ma gityero bot jogi , ki me timo tim tarwang .
kit meno , in bene itye ki jo mogo ma gumako pwony pa jo nikolaiti .
ka ce pe ingut , ci abibino boti oyotoyot , ka dong alwenyo kwedgi ki pala lucwan me doga .
ngat ma ite tye myero owiny lok ma cwiny maleng oloko bot lwak ducu ma guye an . ngat ma oloyo abimiye manna moyo ma onongo gikano woko , abimiyo got matar bene bote , ki nying manyen ma gicoyo i kom got meno ma ngat mo pe ngeyo , kono en ngat ma gamo ni keken aye ngeyo . ’
“ bot lamalaika pa lwak muye an ma gitye i tuatira co kit man ni , “ man lok pa wod pa lubanga ma wange calo leb mac ma lyel , ki tyene ducu calo mola ma girudo maleng adada .
“ ‘ angeyo ticci ducu , mar ma itye kwede , niyeni ki ticci me konyo dano , ki kit ma idiyo kwede cwinyi . angeyo ni ticci ma kombeddi itye ka tiyone kato me kare mukwongo ca .
ento atye ki lok man i komi , pud iweko dako ca , jejebel , ma lwongnge kene ni en lanebi-ni , kun tye ka pwonyo luticca miyo gingak woko i yo me tim tarwang , ki camo ringo mogo ma nongo dong gityero woko bot jogi .
onongo amiyo bote kare me ngut , ento en okwero ngut i tim tarwange-ni .
nen , , abibolo dako-nu i wi kitanda ma nongo two marac , pacogge bene abibologi woko i can madit atika , ka pe gungut , gukwero lubo tim tarwang pa dako-nu .
abineko litinone woko bene , wek lwak ma guye an i kabedo ducu gunge ni an angiyo cwiny dano wa ki tamgi , dok abimiyo bot dano acel acel i kinwu gin ma lubo kit tic ma en otiyo .
“ ‘ ento bot wun jo mukene ma wutye i tuatira , ma pe wulubo kit pwony man , dok bene pe wupwonyo gin mo ma gilwongo ni “ mung matut pa catan ” , dong atito botwu ni , pe doki abimiedo yec mo mukene botwu .
ento wumak gin ma wutye kwede-ni aye matek liking , wang ma an adwogo .
ngat ma loyo , dok ma obedo ka tiyo ticca nio i agikki , abimiye twero me loyo lurok .
en biloyogi ki odoo nyonyo , calo ngat ma goyo agulu ngidogi woko matitino , kit macalo an bene alimo twero ki bot wora ;
an abimiye latwok bene .
ngat ma ite tye myero owiny lok ma cwiny malang oloko bot lwak ducu ma guye an . ’
“ bot lamalaika pa lwak muye an ma gitye i cardic co kit man ni , “ ‘ man lok pa ngat ma tye ki cwiny pa lubanga abiro , ki lakalatwe abiro . “ ‘ angeyo ticci ducu ; itye ki nying me bedo kwo , ento dong ito woko .
co woko ci ijing gin ma pud odong boti-ni obed tek , ma dong cok to-ni ; pien anongo pe icobo ticci mo kakare i nyim lubangana .
dong ipo i kom gin ma ilimo ki ma iwinyo ; gwok gin meno ento inguti . ka ce pe ico , ci abibino boti macalo lakwo , ma in pe ingeyo cawa ma abibino kwede i komi .
kadi bed kumeno , pud itye ki jo mogo manoknok i cardic ma peya gunywano bongngigi ki cilo . gibiwoto kacel kweda ma nongo guruko bongngi matar , pien gin aye gimyero .
ngat ma oloyo gibiruko kit meno ki bongngi mater , dok bene pe abijwayo nyinge woko ki i buk me kwo . abituco nyinge i nyim wora , ki i nyim lumalaikane .
ngat ma ite tye myero owiny lok ma cwiny maleng oloko bot lwak ducu ma guye an . ’
“ bot lamalaika pa lwak muye an ma gitye i piladelpia co kit man ni ,
“ ‘ man lok pa ngat maleng ki me ada , ma en aye tye ki layab pa daudi , en ngat ma ka oyabo ci ngat mo pe dok loro , ka oloro , ci ngat mo bene pe dok yabo . “ ‘ angeyo ticci ducu . nen , dong atyeko cibo doggola ma oyabbe woko i nyimi , ma ngat mo pe twero lorone . angeyo ni tekoni nok , ento kadi bed kumeno , dong imako lokka , dok bene pe ikwero nyinga .
nen , abimiyo lwak me dul pa catan , jo ma yam gubedo ka cayi ma giwaco ni gin lujudaya , kun i adane gin pe lujudaya , ento giloko lok goba , nen , abimiyo gibino giryebbe piny i te tyeni , wek guniang ada ni an amari .
pien imako lokka me diyo cwiny i ciro can , an bene abigwoki maber i kare me omo cwiny , ma tye ka bino i kom wi lobo ducu , me temo jo ma bedo i wi lobo-ni .
abebino oyotoyot . mak gin ma itye kwede-ni matek liking , wek ngat mo pe oma lalukanani woko .
ngat ma oloyo , abimiyo doko wir i ot pa lubangana , pe bia kato woko ki iye . abicoyo nying lubangana , ki nying gang pa lubangana i kome , jerucalem manyen ma bia ki i polo bot lubangana bibino piny , dok bene ki nyinga kikome manyenne .
ngat ma ite tye myero owiny lok ma cwiny maleng oloko bot lwak ducu ma guye an . ’
“ bot lamalaika pa lwak muye an ma gitye i laodikia co kit man ni , “ ‘ man lok ma oa ki bot amen , ma en aye caden ma genne ki me ada , gin ducu ma lubanga oketo yam ocakke ki i kome .
“ ‘ angeyo ticci ducu . pe ingic , dok bene pe ilyet . onongo twero bedo ber ka nene ibedo ngic nyo lyet !
dong kit macalo onongo ibedo mormor , pe ibedo ngic dok bene pe ibedo lyet , abinguli woko ki i doga .
pien in dong iwacci , “ an alony , dong atye ki gin ducu ma miyo abedo ki kwo maber , gin mo pe ma doki amito . ” ento kun pe ingeyo ni in aye ngat ma piny dong oloyo atika , ma imiyo kica mako dano i komi twatwal , in lacan , wangi oto woko , dok bene ibedo munero .
pi meno amiyo ryeko boti me wilo jabu maleng ma giliyo woko maber ki mac ki bota , wek omi idok lalonyo . wil bene bongngi matar ki bota me arukani wek ium ki lewic me bedoni munero wek pe dong onen , ki yat mo bene me wiro wangi , wek inen piny .
agoyo jo ma an amarogi , apwonyogi dok atirogi ; pi meno ket tek ingut woko .
nen , acung i doggola kun adwongo . ka ce ngat mo owinyo dwana ci oyabo doggola , abidonyo bote ka acamo cam kacel kwede ki en bene camo kacel kweda .
ngat ma oloyo , abimiye twero me bedo kacel kweda i wi komkerra , kit macalo an bene dong aloyo ci abedo kacel ki wora i wi komkerre-ni .
ngat ma ite tye myero owiny lok ma cwiny maleng oloko bot lwak ducu ma guye an . ’ ”
lacen ka man otum , dok aneno doggola mo i polo ma onongo tye twolo . dong dwan mukwongo ma onongo awinyo obedo ka lok kweda calo koko tum-mi , owacci , “ it ibin malo kany , ci abinyutti gin ma bitimme lacen i nge man . ”
cutcut cwiny maleng oyuto tamma woko , ci aneno komker ma gicibo i polo , ma dano mo onongo obedo i wiye .
ngat ma onongo obedo i wi komker ca onongo ryeny calo got me wel matarre ki makwarre , ki danyu ma nen calo emeradi orumo komker woko dyere .
ka dok komker mukene pyeraryo wiye angwen orumo komkerre woko dyere , ki ludongo pyeraryo wiye angwen bene gubedo i wi komker magi , ma guruko bongngi matar , kun gurwako bene lalukana me jabu me deyo i wigi .
onongo tye gin mo ma wil awila calo lutkot ki i kom komker-ri , ki dwan mapol winnye iye , ki gin ma mwoc amwoca calo mwoc pa kot . i nyim komker onongo tye iye dog mac raa abiro ma tye ka lyel , ma gin aye cwiny pa lubanga abiro .
ka dok aneno i nyim komker meno onongo tye iye gin ma nen calo nam me kiyo maleng calo gweng ma mil amila . dok lee makwo angwen gurumo komker woko dyere i ngete tungngi ki tungngi , wanggi pol ma mogo tye tung i nyimgi ki mogo tye yo tung i ngegi .
lee makwo mukwongo onongo nen calo labwor , ki me aryone onongo nen calo twon , lee makwo me adekke wange nen calo wang dano , ki lee makwo me angwenne onongo nen calo ocur ma tye ka tuk .
dong lee makwo angwen-ni onongo lee acel acel bwome tye abicel , ma wanggi nongo pol ata , muromo komgi woko ducu ki yo tung woko wa ki yo tung i iye bene . dyeceng ki dyewor pe giweko wer ni , “ rwot lubanga matwero-ducu leng , leg dok leng , en ngat ma yam tye con , koni tye , dok bibino ! ”
i kare ducu ka lee makwo-gu gimiyo deyo ki woro ki pwoc bot ngat ma obedo i wi komker ca , ma bedo kwo nakanaka , ,
ci ludongo pyeraryo wiye angwen-ni giryebbe piny i nyim en ngat ma obedo i wi komker ca , ci guworo en ngat ma bedo kwo nakanaka-ni ; dok gubolo lalukanagi i nyim komker kun giwero ni ,
“ rwotwa ki lubangawa , in imyero me nongo deyo ki woro ki teko , pien in aye ma yam iketo jami ducu , dok bene pi mitti omiyo gubedo tye , meno aye gin mumiyo yam giketogi . ”
onongo bene aneno buk adola tye i cing ngat ma obedo i wi komker-ri tung lacuc , ma gicoyo woko ducu ryoryo , tung iye wa ki tung ngeye bene , dok gimwono ki ginanena abiro .
dok aneno lamalaika mo matek twatwal ma onongo tye ka tito lok ki dwan malongo ni , “ anga ma myero me yabo buk adola-ni , ki me yabo ka ma gimwono kwede woko ? ”
pe tye ngat mo i wi polo , kadi i wi lobo , kadi piny i te lobo ma twero yabo buk adola-ni kadi wa neno iye bene .
ci akok matek pien pe ginongo ngat mo ma myero me yabo buk adola nyo kadi me neno iye .
cutcut ngat acel i kin ludongo owacca ni , “ pe ikoki . nen , labwor ma i kaka me juda , lwit yat pa daudi , en aye dong oloyo , pi meno en twero yabo buk adola ki yabo ginanenane abiro ma gimwono kwede-ni woko . ”
lacen dok aneno latin romo ma ocung i kin komker ki lee makwo angwen ki i kin ludongo , nen calo dong gineko woko . onongo tunge tye abiro , ki wange bene tye abiro , ma gin cwiny pa lubanga abiro , ma en ocwalo i wi lobo ducu .
ci en ocito okwanyo buk adola woko ki i cing ngat ma onongo obedo i wi komker ma onongo omako tung lacuc-ci .
i kare ma dong en okwanyo buk adola-ni woko , ci lee makwo angwen-ni ki ludongo pyeraryo wiye angwen-ni guryebbe piny i nyim latin romo , kun ngat acel acel i kingi omako nanga , ki atabo jabu ma gupong ki odok eceta , ma en aye lega pa jo pa lubanga .
ci gubedo ka wero wer manyen ma waco ni , “ in imyero me kwanyo buk adolani , ki me yabo ginanena ma gimwono kwede , pien yam gineki woko , dok pi remoni ikoko dano pi lubanga , ma gua i kaka mapol mapatpat , ki i leb ki rok mapatpat ducu ,
ilokogi gudoko lwak pa lubanga ma en loyo , ma gin aye dong ajwagi ma gitiyo bote , gin bene gibiloyo lobo . ”
ka dok aneno , ci awinyo dwan lumalaika ma welgi pe kwanne , alip ki alip , ma gurumo komker woko , ki lee makwo ki ludongo ,
kun giloko ki dwan malongo ni , “ latin romo ma gineko-ni en aye ma myero me nongo twero , lonyo , ryeko ki teko , woro ki deyo kacel ki pwoc ! ”
ka dok awinyo ginaketa ducu ma tye i polo , ki i wi lobo , ki piny i te lobo , ki ma gitye i nam-gu ki gin ducu ma tye iye , ma giloko ni , “ pwoc ki woro ki deyo ki twero obed nakanaka bot ngat ma obedo i wi komker , ki bot latin romo ! ”
ci lee makwo angwen-ni gugamo ni , “ amen ! ” cutcut ludongo guryebbe piny guworo lubanga ki latin romo .
lacen aneno latin romo oyabo kabedo acel ka ma onongo gimwono ki i kin kabedo abiro-ni , ci awinyo lee acel ki i kin lee makwo angwen ca oloko ki dwan macalo mor kot ni , “ bin ! ”
ka dok aneno aguragura matar , ki ngat ma ngweco kwede onongo omako atum . gimiye lalukana , ci en ocito woko kun loyo lweny , dok bene ni wek ebed ka loyo lweny .
ka dong oyabo ka ma gimwono me aryone , ci awinyo lee makwo me aryone ka loko ni , “ bin ! ”
cutcut aguragura mukene makwar adada oa ki woko obino odonyo ; ngat ma ngweco kwede gimiye twer me kwanyo kuc womo ki i wi lobo , wek dano gubed ka nekke kekengi , dok bene gimiye pala lucwan madit me lweny .
ka oyabo ka ma gimwono me adekke , ci awinyo lee makwo me adek ka loko ni , “ bin ! ” cutcut atugi neno aguragura macol ; onongo ngat ma ringo kwede omako mijan i cinge .
lacen dok awinyo dwan ma oa ki i kin lee makwo angwen-ni kun loko ni , “ ngano agwata acel welle ciling abic , cayiri agwata adek welle ciling abic ento moo ki kongo vino pe ibalgi ! ”
i kare ma dok oyabo ka ma gimwono me angwenne , ci awinyo lee makwo me angwenne ka loko ni , “ bin ! ”
ka dok aneno aguragura ma obedo kibworo , ngat ma ngweco kwede onongo nyinge to , kun lyel onongo lubo kore . omiyogi twero i kom dul lobo acel me angwen me neko dano ki pala lucwan , ki kec , ki two gemo , ki lee tim mager .
i kare ma oyabo ka ma gimwono me abicce , aneno tipo pa jo ma ginekogi pi lok pa lubanga ki pi bedo caden me lok meno ; aneno tipogi tye i te keno tyer .
gukok ki dwan malongo ni , “ ai rwot madit , rwot maleng ki me ada , abitero kare ma rom mene ma nongo peya ingolo kop , dok ma nongo peya iculo kwor me remowa i kom jo ma bedo i lobo ? ”
ci gimiyo jor matar bot ngat acel acel , ka gicikogi ni pud kong dong guywe pi kare mo manoknok , nio wang ma wel lutic wadigi ki utmego ma gibinekogi calo gin ocobbe kakare .
i kare ma en oyabo ka ma gimwono me abicelle , aneno , ci nen , oyengyeng oyengo lobo matek twatwal , omiyo ceng ocido woko macol lucuc calo bongo cola , ki dwe odoko kwar calo remo .
lakalatwe me polo guo woko piny lirutrut calo nyig yat oduro me cwir ma poto ki i jange ka yamo ma okodo matek oyengo .
ci polo bene orwenyo woko liweng calo karatac ma gidolo , kadi ki got ki cula nam gikobogi woko ducu ki ka-kargi .
ka dong luker me lobo , ki jo ma pigi dito , ki ludito me mony ducu , lulonyo ki wegi twero ki jo ducu ma i wi lobo , opii ki jo ma gilone kengi , gukanne woko i boro ki i kin got mubar ma i godi ducu ,
kun giwaco bot godi madongo ki godi matino ni , “ wupot i komwa ci wuumwa woko ki i wang ngat ma obedo i wi komker , ki i akemo pa latin romo ;
pien nino madit me akemogi dong oo , ci anga ma bitwero cung iye ? ”
lacen aneno lumalaika angwen gucung i but lobo angwen ducu , ma gigengo yamo me lobo woko , wek yamo mo pe okod i lobo , nyo i nam , kadi ki i kom yat mo .
dok aneno lamalaika mukene ma ito cito malo ki ka ma ceng tuc ki iye , onongo tye ki lanyut pa lubanga makwo . ci okok ki dwan malongo bot lumalaika angwen ma onongo gimiyogi twero me balo lobo ki nam ,
kun wacci , “ pe wubal lobo nyo nam kadi ki yadi , nio wang ma dong waketo lanyut i tur nyim lutic pa lubangawa . ”
ka dok awinyo bene wel dano ma giketo lanyut i komgi , gubedo dano alip miya acel ki pyerangwen wiye angwen , ma gua ki i kaka pa jo icrael ducu .
i kaka pa juda giketo lanyut i kom dano alip apar wiye aryo . i kaka pa reuben giketo lanyut i kom dano alip apar wiye aryo . i kaka pa gad giketo lanyut i kom dano alip apar wiye aryo .
i kaka pa acer giketo lanyut i kom dano alip apar wiye aryo . i kaka pa naputali giketo lanyut i kom dano alip apar wiye aryo . i kaka pa manace giketo lanyut i kom dano alip apar wiye aryo .
i kaka pa cimeon giketo lanyut i kom dano alip apar wiye aryo . i kaka pa levi giketo lanyut i kom dano alip apar wiye aryo . i kaka pa icakar giketo lanyut i kom dano alip apar wiye aryo .
i kaka pa jabulon giketo lanyut i kom dano alip apar wiye aryo . i kaka pa yucepu giketo lanyut i kom dano alip apar wiye aryo . i kaka pa benjamin giketo lanyut i kom dano alip apar wiye aryo .
lacen aneno lwak dano mapol ata , ma ngat mo pe romo kwano welgi , ma gua ki i rok ducu , ki i kaka ducu , ki dano ducu me wi lobo , ki leb ducu , ci gucung i nyim komker ki i nyim latin romo , ma gurukke ki jor matar , kun gumako jang otit i cinggi .
ci gidangnge ki dwan malongo ni , “ laro dano tye bot lubangawa ma obedo i wi komker , ki bot latin romo ! ”
lumalaika ducu onongo gucungo gurumo komker woko dyere , gurumo bene ludongo ki lee makwo angwen-ni , ka guryebbe piny i nyim komker ci guworo lubanga ,
kun giwacci , “ amen ! pak ki deyo ki ryeko ki pwoc , ki woro ki twero ki teko obed bot lubangawa nakanaka . amen . ”
ci ngat acel ki i kin ludongo oloko kweda , kun penya ni , “ jo magi ma guruko jor matar-ri angagi , gua kono ki kwene ? ”
adokke iye ni , “ ladit , in ingeyo . ” en dok owaco bota ni , “ magi aye gin jo ma gua ki i can madit atika , gin bene dong gutyeko lwoko jorgi i remo pa latin romo odoko matar adada .
pi meno , dong gitye i nyim komker pa lubanga , ma gitiyo bote i ode dyeceng ki dyewor ; ngat ma obedo i wi komker bibedo i kingi kun gwokogi .
kec pe dok binekogi , kadi orwo pii bene pe dok binekogi , ceng pe dok biwangogi , kadi kit lyeto mo bene .
pien latin romo ma tye i dye komker bibedo lakwatgi ; en bitelogi terogi i wang it me pii me kwo , lubanga bene bidunyo pig wanggi woko ducu ki i wanggi . ”
i kare ma latin romo oyabo ka ma gimwono me abiro , polo oling woko litik pi kare ma romo nucu cawa kulu .
ci lacen aneno lumalaika abiro ma gicung i nyim lubanga kare ki kare , gimiyo botgi tum abiro .
lamalaika mukene obino ci ocung i nyim keno tyer , onongo omako atabo jabu me wango odok eceta . gimiye odok eceta mabup wek omed ki lega pa jo pa lubanga ducu i kom keno tyer jabu ma tye i nyim komker .
ci yito odok eceta ma giwango oa ki i cing lamalaika ma onongo tye i nyim lubanga , oduny kacel ki lega pa jo pa lubanga ocito malo .
lacen doki lamalaika okwanyo atabo me wango odok eceta , otoko lodi mac ki i keno tyer pong atabo meno , ci obolo woko piny i lobo ; cutcut kot ocako mor kun mwoc matek adada , ma nongo lutkot wil awila , ki oyengyeng bene oyengo piny .
cutcut lumalaika abiro ma onongo gitye ki tum abiro-ni guyubbe dong me kutone .
ci lamalaika mukwongo okuto tumme , omiyo pee ki mac ma orubbe ki remo ocorre i lobo . meno omiyo acel me adek me lobo owang woko , ki acel me adek me yadi bene , ki lum madyak ducu bene owang wok licwic .
lamalaika me aryone okuto tumme , ci gin mo ma onongo nen calo got madit twatwal , ma onongo mac tye ka wangone opoto woko i dye nam .
cutcut dul acel me adek me nam odoko remo , acel me adek me gin makwo ducu ma gibedo i nam guto , ki acel me adek me mel ducu bene gunginnye woko .
lamalaika me adekke okuto tumme , ci lakalatwe madit oa ki i polo opoto piny , ma lyel calo mac dog raa , opoto i kom dul acel me adek me kulu ducu , ki i wang it ducu ma piine gunnye agunya .
nyiing lakalatwe meno yat roka . dul acel me adek me pii odoko kec calo yat roka , pii meno oneko lwak dano mapol , pien onongo dong odoko kec .
lamalaika me angwenne okuto tumme , ci gin mo ogoyo dul acel me adek me ceng woko , ki dul acel me adek me dwe , ki dul acel me adek me lakalatwe , mumiyo dulgi me acel me adekke odoko col ; dero mo ma ryeny obedo pe pi dul acel me adek me dyeceng ki dul acel me adek me dyewor bene .
ka dok aneno , ci awinyo ocur mo tye ka koko ki dwan malongo , , i kare ma onongo en tye ka tuk i dye yamo kun kok ni , “ can , can , can i wi jo ma bedo i lobo , pi dwan tum mukene ma pud gudong ma lumalaika adek dong gicok kutone ! ”
lamalaika me abicce okuto tumme , ci aneno lakalatwe oa ki i polo opoto woko i ngom , kun onongo gimiye layab me dog bur matut ma tere pe gik .
en oyabo dog bur , ci yito oduny ki i doge calo yito ma oa ki i ruk mac madit adada ma tye i keno , ceng ki yamo gucido woko ki yito ma oa ki i bur .
lwak bonyo oa ki i yito meno omukke obino i lobo oumo woko lipuk ; onongo yam gimiyo botgi kit twero ma rom ki twero ma oton me lobo-ni tye kwede .
gicikogi ni pe gubal lum me lobo , kadi gin ma twi atwiya , nyo yat mo , ento guket can i kom jo ma pe ki lanyut pa lubanga i tur nyimgi .
pe giye ni gunek jo meno aneka , ento giyegi ni guungi auna pi dwe abic . arem ma giwinyo pi un ma giunogi kwede onongo rom ki arem ma dano ma oton okayo bedo kwede .
i kare meno dano biyenyo to , ento pe gibinongo ; gibimito ni gito woko , ento to bilwi woko ki botgi .
lwak bonyo mumukke obino i lobo-ni onongo ginen calo lwak aguragura ma giyubogi woko pi lweny ; onongo bene tye gin mogo i wigi ma nen calo lalukana jabu ; wanggi obedo calo wang dano ,
yer wigi obedo calo yer wi mon , lakgi obedo calo lak labwor .
korgi obedo calo nyonyo ma askari gigengo ki korgi , ma nongo bwomgi ngur winnye calo mor pa lwak gadigadi lweny ma lwak aguragura aye giywayo , kun gicito gilaro lweny .
yibgi onongo tye obedo calo lwak oton , kwirgi bene tye me kayo dano , ki twerogi me uno dano pi dwe abic onongo bene yam tye i yibgi .
laditgi ma onngo loyogi macalo kabaka obedo lamalaika me bur matut ma tere pe gik . nyinge i leb ibru onongo gilwongo ni abaddon ; i leb grik gilwongo ni apollyon . ( te lokke ni labal-piny ) .
can muikwongo dong okato . nen , can aryo mukene pud odong ma myero obin .
lamalaika me abicelle okuto tumme , ci awinyo dwan mo ma a ki i twok keno tyer angwen me jabu ma tye i nyim lubanga .
owaco bot lamalaika me abicel ma tye ki tum-mi ni , “ gony lumalaika angwen ma gitweyogi i dog kulu madit me euprate-ni woko . ”
cutcut gigonyo lumalaika angwen ca , kun onongo dong giyubogi pi kare meno kikome , pi cawa meno , i nino meno , i dwe-nu me mwaka meno , wek gunek dul acel me adek pa dano ducu .
wel askari me mony ma onongo gingweco ki aguragura onongo romo milion miya aryo ; onongo awinyo ka giwaco welgi .
man aye kit ma lwak aguragura ki jo ma gingweco kwedgi gunen kwede bota i ginanyuta : jo ma gingweco kwedgi onongo yam guruko nyonyo me gengo korgi ma rangigi kwar calo lodi mac , dok obedo bulu calo kidi capir , ki dok rangine obedo calo rangi lwit opok , macalo gweng calfa . aguragura onongo wigi calo wi labwor , kun mac ki yito ki alur me kidi calfa ma wang katti ki i doggi .
gemo magi adek-ki , mac , ki yito ki alur me kidi calfa ma okatti ki i doggi oneko jo ma romo dul acel me adek pa dano ducu .
pien twero pa lwak aguragura meno tye i doggi ki i yibgi . yibgi obedo calo twol mapol ma tye ki wigi , en yibgi-nu aye giketo kwede arem i kom dano .
jo mukene ma two gemo magi pe onekogi yam pe gungut pi gin ma onongo gin kikomgi gutiyo ki cinggi , pe guweko woro jogi , ki cal jogi ma gutiyo ki jabu , ki ryal ki mola , ki kidi me wel-gu , ki yadi , ma gin cal jogi ma pe gitwero neno gin mo , dok pe gitwero winyo lok mo , kadi ki wot bene pe gitwero wot .
jo meno yam bene pe gungut pi nek ma guneko ki dano , nyo pi timgi me jokjok , kadi pi timo tim tarwang , nyo pi kwalo kwo .
dok aneno lamalaika mukene matek twatwal oa ki i polo kun lor bino piny . orukke woko ki pol , ma onongo danyu tye i wiye , wange onongo obedo calo ceng , ki tyene onongo obedo calo wir mac .
onongo buk adola matidi tye i cinge ma iye oyabbe woko . oketo tyene tung lacuc i nam ki tyene lacam oketo i wi lobo .
odangnge ki dwan malongo calo labwor ma moro dwane ; ka odangnge , ci mor pa kot omwoc amwoca ma romo tyen abiro kulu .
ka kot dong omor omwoc tyen abiro , ci ayubbe ka coc , cutcut acako winyo dwan ma a ki i polo kun wacci , “ mwon lok ma mor kot abiro-ni guwaco woko , pe ico acoya . ”
ci lamalaika ma onongo aneno ocung i nam ki i lobo-ni otingo cinge lacuc malo i polo ,
ka okwongo kwong ki nying ngat ma bedo nakanaka , ma oketo polo ki jami ducu ma tye iye , ki lobo ki jami ducu ma tye iye , kacel ki nam ki jami ducu ma tye iye kun wacci , “ agalagala mo dong pe ,
ento ka kare oromo ma lamalaika me abiro bikuto tumme , lubanga bicobo tamme ma tye i mung kit macalo yam otito bot luticce lunebi . ”
doki awinyo ka dwan ma onongo oa ki i polo-ni tye ka lok kweda tyen me aryo kun wacci , “ cit ikwany buk adola ma oyabbe ma tye i cing lamalaika ma ocung i wi nam ki i lobo-ni . ”
ci acito bot lamalaika meno , atitte ni omiya buk adola matidi-nu ; ci en ogamo owacca ni , “ gam icam woko . bibedo kec i ii , ento bibedo lim i dogi calo moo kic . ”
cutcut agamo buk adola matidi ca woko ki i cing lamalaika ci acamo woko . obedo lim i doga calo moo kic , ento i kare ma dong atyeko camone , obedo makec i iya .
ka dong giwacca ni , “ in myero doki itit lok pa lubanga , i kom lwak dano mapatpat ki rok ki leb ki luker ducu . ”
lacen gimiya lagada me pimo piny , ma obedo calo odoo , ci giwacca ni , “ a icit ipim ot pa lubanga , keno tyer , ki jo ma giworo lubanga i ode .
ento pe ipim dyekal me ot pa lubanga ma tye woko , wek meno obedi pien dong gityeko miyone woko bot jo ma pe gingeyo lubanga , gibibedo ka nyono gang maleng woko pi dwe pyerangwen wiye aryo .
abimiyo twero bot lucadenna aryo-ni me tito lok pi nino alip acel ki miya aryo ki pyerabicel , ma nongo guruko bongo cola . ”
lucaden aryo-ni gin aye yadi jeituni ki okar mac tara ma cung i nyim rwot me lobo .
ka ce onongo ngat mo mito timogi rac , ci mac bicorre i doggi wango lukworgi woko liweng ; dong ka ngat mo mito timogi rac , meno aye kit ma gibineke kwede .
gitye ki twero me loro polo woko wek kot pe ocwer i kare ma nongo gitye ka tito lok pa lubanga . gitye-bene ki twero me loko pii wek odok remo , dok me keto can i kom lobo i yo ducu , tyen mapol kit macalo cwinygi mito .
ka dong gutyeko miyo cadengi , ci lee maca ma okatti ki i bur ma tere pe gik-ki biero lweny i komgi , dok bene nekogi woko .
ci komgi muto biradde i dye yo me gang madit , ma i carolok gilwongo nyinge ni codom , ki dok ni ejipt , en bene ka ma yam giguro iye rwotgi i kom yatariya .
dano ma gua ki i kin lwak me wi lobo ki i kaka mapatpat ki leb-gu ki i rok mapatpat gibineno komgi muto pi nino adek ki nucu , kun pe giye ni giyikgi i lyel .
jo ma bedo i lobo bingatte i komgi , gibibedo ki yomcwiny kun gicwalo mot i kingi kekengi , pien lutit lok aryo-nu onongo yam guuno dano ma bedo i lobo matek .
ento i nge nino adek ki nucu , yweyo me kwo oa ki bot lubanga ci odonyo i komgi , ka dong gucako a malo , gucungo ki tyengi , mumiyo lworo madit twatwal omako jo ducu ma onenogi .
cutcut guwinyo dwan malongo ma oa i polo kun waco ni , “ wuit wubin malo kany ! ” ci guito i polo i pol , ma lukworgi bene gineno .
i cawa meno cutcut oyengyeng madit twatwal oyengo piny , ci dul acel me apar me gang meno omukke opoto woko piny . oyengyeng meno oneko jo alip abiro , jo mudong lworo omakogi matek , ci gumiyo deyo bot lubanga me polo .
can me aryo dong okato ; nen , can me adek dong cok bino .
lacen lamalaika me abirone okuto tumme , ci dwan mogo malongo owinnye i polo ma wacci , “ ker me lobo dong odoko ker pa rwotwa ki kricitone , en dong bibedo ka loc matwal . ”
cutcut ludongo pyeraryo wiye angwen ma gibedo i wi komkergi i nyim lubanga guryebbe piny guworo lubanga ,
kun giwacci , “ wamiyo pwocwa boti , in rwot lubanga matwero-ducu , in ma itye dok ma yam ibedo tye wa con , pien dong imako tekoni madit ci icako loc .
lurok yam gubedo ki akemo , ci akemoni obino , ki kare me ngolo kop pa jo muto , kare me miyo mot me pwoc bot luticci ma lutit lokki , ki joni maleng , bot jo ducu ma gilworo nyingi , jo matino ki jo madongo , ki kare me neno jo ma tye ka balo lobo woko . ”
ka dong giyabo ot pa lubanga ma tye i polo , ci canduk me gicikke onen woko i ot pa lubanga . kot ocako cwer kun mor , mwoc amwoca ma lutkot wil awila , ki dwan owinnye malongo me mor pa piny , oyengyeng ocako yengo piny , ki pee bene ocorre madwong twatwal .
ginanena mo madit adada onen i polo , dako mo ma onongo oruko ceng , kun dwe tye i te tyene , ki lalukana ma onongo en oruko i wiye obedo lakalatwe apar wiye aryo .
dako-nu onongo tye ki ic , onongo dong cok nywal ; cutcut arem me nywal omiyo en omukke ki koko , kun pwodde apwoda ki remcwiny ma dong mito nywalo latin woko .
ci tinanena mo mukene dok onen i polo , min kulu mo makwar madit otuc , ma onongo wiye tye abiro , ki tunge tye apar , kun onongo lalukana abiro me loc tye i wiye ducu .
yibe opwodo dul acel me adek pa lakalatwe me polo , ci ocorogi woko piny i ngom . ka dong min kulu madit ca ocako cung i nyim dako ma onongo mito nywal ca , wek ka dako-nu onywal , ci emwony latinne woko .
ci dako-nu cut onywalo latin awobi , en ngat ma biloyo rok ducu ki odoo nyonyo . ento latin meno gigamo woko , gitero bot lubanga ki i komkerre .
ci dako-nu oa oringo woko i dye tim , ka ma lubanga oyubo iye kabedo pire , ka ma gibibedo ka pite iye pi nino alip acel ki miya aryo ki pyerabicel .
i kare meno cutcut lweny ocakke i wi polo , mikael kacel ki lumalaikane gulwenyo i kom min kulu madit-ti . min kulu madit-ti kacel ki lumalaikane bene gulwenyo ,
ento giloyogi woko , mumiyo kabedo dong odoko pe pigi i wi polo .
ci gibolo min kulu madit ca woko piny i ngom , ma yam obedo min kulu macon-ni , ma gilwongo ni ladot , ki catan , labwol dano ma i wi lobo ducu ; gibole woko piny i ngom kacel ki lumalaikane .
cutcut awinyo dwan mo malongo i polo ma wacci , “ kombeddi dong laro dano , ki teko , ki ker pa lubangawa ki twero pa kricito dong oo , pien ngat ma yam doto utmegiwa-ni dong gibolo woko piny i ngom , en ngat ma yam dotogi i nyim lubangawa dyeceng ki dyewor-ri .
gin dong guloye woko pi remo pa latin romo , ki pi lok me caden ma gubedo ka tucone , dok bene pe guparo pi kwogi , ento gumine kengi kadi wa i to .
bed ki yomcwiny , in polo , ki wun bene ma wubedo iye ! ento wun lobo ki nam , wubineno can malit atika , pien ladot dong olor obino woko piny botwu ma tye ki akemo madwong , pien ngeyo ni karene tye manok ! ”
i kare ma min kulu dong oneno , gibole woko piny i ngom , ci ocako ryemo dako ca ma onongo onywalo latin awobini .
ento gimiyo bwom ocur madito aryo bot dako-nu , wek oa woko ki i nyim min kulu , otuk ocit woko i dye tim , i kabedone ca ka ma gibipite iye pi mwaka adek ki nucu .
ci min kulu ongoko pii ki i doge i kor dako-nu , piine obedo calo pii me kulu , wek pii opong omol dako-nu woko .
ento lobo okonyo dako-nu , lobo ongamo doge ci omwonyo kulu meno ma onongo min kulu ongoko woko ki i doge-ni .
kiniga omako min kulu i kom dako-nu , ci ocito oero lweny i kom likwayo pa dako ca mukene-gu ducu , i kom jo ma gilubo cik pa lubanga , ma gimako bene lok me caden ma yecu omiyo . ka dong ocung i kweyo me dog nam .
dok aneno lee mo ma oa ki i nam tye ka katti woko , ma tunge tye apar ki wiye bene onongo tye abiro , kun onongo lalukana apar me loc tye i tunge ducu ; dok i wiye ducu onongo tye iye nying mo ma nyuto cac i kom lubanga .
lee ma aneno-ni onongo obedo calo kwac , tyene obedo calo tyen nguu mager , ki doge onongo obedo calo dog labwor . min kulu madit ca omiyo tekone , komkerre , ki twero madit ma en tye kwede bot lee meno .
aneno wiye onongo nen calo gigoyo giketo ret iye ma gimito nekone woko , ento ret meno ma onongo giketo i wiye-ni dong ocang woko . lobo ducu olubo lee-nu ki ur madit ma pe wacce .
dano gubedo ka woro min kulu ca pien onongo omiyo twerone woko bot lee-nu , dok bene guworo lee-nu kun giwacci , “ anga ma obedo calo lee man , dok anga ma twero lweny kwede ? ”
gimiyo twero bene bot lee-nu me loko lok mogo me wakke ki me yeto lubanga , dok bene gimiye twero me tiyo gin ma iye mito pi dwe pyerangwen wiye aryo .
ci ongamo doge me yeto lubanga , kun yeto nyinge ki ka ma en bedo iye , kun yeto bene wa jo ducu ma gibedo i polo .
dok bene gimiye twero ma ero lweny i kom jo maleng ki tayogi woko . gimiye bene twero me loyo kaka ducu , dano ducu ki leb-gu , wa rok mapatpat ducu .
jo ducu ma gibedo i lobo gibiworo lee-nu , dano acel acel ma onongo nyinge pe gicoyo i buk me kwo pa latin romo ma yam gineko ca , cakke wa i acakki piny .
ka ngat mo ite tye myero owiny lok man .
ka ce onongo yam giyubo ni gimak dano mo me bedo opii , ci gibitere woko i opii ; ka ce ngat mo neko dano ki pala lucwan , en bene myero gineke woko ki pala lucwan . meno aye ka ma jo pa lubanga myero gunyut iye kit ma giciro kwede can ki niyegi .
lacen dok aneno lee mukene ka katti i ki ngom ; onongo tunge tye aryo calo min kulu .
en otiyo ki twero pa lee mukwongo ca ducu ma lee-nu bene neno , kun miyo lobo kacel ki jo ducu ma gibedo iye woro lee mukwongo , ma ret ma i wiye onongo dong ocang woko-ni .
en otiyo tic mogo madito ma bedo me aura twatwal , dok bene miyo mac a ki i polo bino piny i lobo ma dano bene gineno .
pi tic mogo ma onongo giyene me tiyone i nyim lee mukwongo ca , omiyo en obwolo dano ma gibedo i lobo , owaco botgi ni guyub cal mo obed ma ka-ka lee ma onongo yam giketo ret i kome ki pala lucwan , ma pud onongo obedo kwo-ni .
giyene bene me miyo yweyo i cal lee ma giyubo ca wek omi cal lee-nu olok lok , dok bene wek omi jo ma pe gibiworo cal lee-nu ginekgi woko .
dok bene en omiyo giketo poyo i kom dano ducu , jo matino ki jo madito , lulonyo ki lucan , jo ma gilone kengi wa ki opii bene , i cinggi tung lacuc nyo i tur nyimgi .
gitimo man wek dano mo pe owil jami , nyo kadi ki catone , ka pe tye ki poyo meno i kome , ma meno obedo nying lee ca , nyo namba me nyinge .
gin man mito ryeko . ngat ma niang , ma wiye tiyo twero kwano namba pa lee-nu , pien nambane obedo namba pa dano , nambane tye miya abicel ki pyerabicel wiye abicel .
lacen dok aneno latin romo ma ocung i wi got cion ; onongo jo alip miya acel ki pyerangwen wiye angwen tye kacel kwede , ma dong onongo gicoyo nyinge ki nying wonne woko i tur nyimgi .
ci awinyo dwan mo oa ki i polo ma mor calo pii ma tye ka curre , ki dok calo kot ma tye ka mor matek . dwan ma awinyo ca onongo obedo calo dwan lugo-nanga ma tye ka goyo nangagi .
onongo gitye ka wero wer manyen i nyim komker , ki i nyim lee makwo angwen-ni , ki i nyim ludongo-gu bene . pe tye ngat mo ma onongo twero pwonyo wer meno , kono jo alip miya acel ki pyerangwen wiye angwen ca keken ma dong gikokogi woko ki i lobo .
magi gin aye jo ma pe gubalo komgi ki timo tim tarwang ki mon , pien gugwokke gubedo jo maleng ; dok bene gin jo ma lubo latin romo ka ma en woto iye ducu . jo magi aye gin jo ma gikokogi ki i kin dano ducu , wek gubed calo cam mukwongo cek ma giyubo pi lubanga ki latin romo .
pe giwinyo lok goba mo i doggi ; gubedo labongo roc mo i komgi .
dok aneno lamalaika mukene tye ka tuk wirre i dye polo ; onongo tye ki lok me kwena maber me atita bot jo ma gibedo i wi lobo , bot rok ducu ki kaka ki leb-gu ki jo mapatpat ducu .
ci oloko ki dwan malongo ni , “ wulwor lubanga , wumi deyo bote , pien karene me ngolo kop dong oromo . wuwor en ngat ma oketo polo ki lobo ki nam ki wang it-gu . ”
lamalaika mukene me aryone dok olubo kor lawote , kun wacci , “ babilon madit dong opoto , opoto gire woko , en gang ma yam omiyo rok ducu mato kongo vino me timme me tarwang-ngi . ”
lamalaika mukene me adekke dok olubo korgi , kun loko ki dwan malongo ni , “ ka ce ngat mo oworo lee-nu ki calle , ma nongo giketo poyo i tur nyime nyo i cinge ,
ci en bimato kongo vino me akemo pa lubanga , ma oonyo i kikopo me kinigane ma pe girubo ki pii , gibibedo ka une ki mac ki gweng calfa ma mac oliyo woko , i nyim lumalaika maleng ki i nyim latin romo bene .
yito mac ma giunogi kwede bedo ka duny nakanaka cito malo , kun pe giywe i dyeceng wa i dyewor bene , gin jo ma giworo lee-nu ki calle , kadi wa ngat ma dong giketo poyo me nying lee meno i kome . ”
meno aye ka ma jo pa lubanga myero gunyut iye kit ma giciro kwede can , gin jo ma gwoko cik pa lubanga ki niyegi i kom yecu kricito .
dok awinyo dwan mo oa ki i polo ma wacci , “ co lok man ni , cakke kombeddi jo ma to ma nongo gitye i rwot tye ki gum . ” cwiny maleng bene omoko lok man kun wacci , “ adada kit meno , dong gibiywe ki i tic matek ma yam gubedo ka tiyone , pien ticgi ma yam gutiyo-ni lubo korgi . ”
lacen doki aneno pol matar , ki ngat mo obedo i wi pol ma cal ki wod pa dano . lalukana jabu onongo tye i wiye , ki pala kac mabit bene onongo tye i cinge .
ka dok lamalaika mukene okatti ki i ot pa lubanga , kun dangnge matek bot ngat ma onongo obedo i wi pol-li ni , “ cwal cingi ika kac ki pala kacci , pien kare me kac dong oromo , ki gin ma gikayo i lobo bene dong ocek woko . ”
kit meno ngat ma onongo obedo i wi pol-li oryeyo cinge i lobo ki pala kac , ci okayo gin mucek i lobo .
lamalaika mukene doki okatti ki i ot pa lubanga ma tye i polo , en bene onongo omako pala kac mabit .
lamalaika mukene dok oa ki i nget keno tyer obino ; lamalaika meno onongo tye ki twero i kom mac . ci odangnge matek bot ngat ma onongo tye ki pala kac mabit ca ni , “ cwal cingi ki pala kacci ci icok nyig olok me lobo , pien nyige dong ocek woko . ”
kit meno lamalaika oryeyo cinge i lobo ki pala kac , ci ocoko olok ducu me lobo , oonyo woko i bur madit me biyo pig olok me akemo pa lubanga .
ci ginyono bur me biyo olok meno woko i nge gang , remo omol ki i bur me biyo olok , ma borre romo mairo miya aryo , ki tute piny onongo mito romo cokcok futi abic .
dok aneno ginanyuta mo mukene madit i polo , ma obedo bene me aura mada , gin lumalaika abiro ma gitye ki gemo abiro . magi gin aye dong gemo me agikkine , pien gin aye gimiyo akemo pa lubanga cobbe kakare .
ka dok aneno gin mo ma nen calo nam me kiyo maleng ma orubbe ki mac ; dong jo ma onongo gutayo lee ca ki calle , ki namba me nyinge , onongo gucung i dog nam me kiyo , kun gumako nanga pa lubanga i cinggi .
onongo gitye ka wero wer pa moses , ma obedo latic pa lubanga , ki wer pa latin romo kun giwacci , “ ticci ducu ma itiyo bedo me aura , dok gidito , ai rwot lubanga won twer ducu ! kitti ducu tye atir dok me ada , in kabaka ma iloyo rok ducu !
anga mono ma pe bilworo , ai rwot ? anga kono ma pe bipako nyingi ? pien in keni aye ileng . rok ducu gibino gibio wa i nyimi , gin ducu gibiwori , pien dong onen woko ka maleng ni ticci ducu tye atir . ”
lacen aneno ot pa lubanga , ma en kema lok me caden ma tye i polo ; onongo oyabbe woko ,
ci lumalaika abiro gua ki i ot pa lubanga gukatti woko ki gemo abiro . onongo guruko bongo camanini maleng adada , ma gutweyo korgi woko ki del jabu .
ci lee acel ki i kin lee makwo angwen-ni omiyo atabo jabu bot lumalaika abiro ; onongo atabo magi gupong woko ki kiniga pa lubanga ma bedo kwo nakanaka .
yito ma oa ki i deyo pa lubanga ki tekone omwono ot pa lubanga woko limuk , ma ngat mo onongo pe twero donyo iye , nio wang ma gemo abiro ma lumalaika abiro gukelo ca dong otum woko liweng .
dok awinyo dwan mo malongo oa ki i ot pa lubanga ma waco bot lumalaika abiro ni , “ wucit wuony akemo pa lubanga ma tye i atabo abiro ca-ni woko i lobo . ”
lamalaika mukwongo ocito oonyo gin ma i i atabone woko i lobo . ci two bur maraco ma toko kom dano atoka omako jo ma poyo pa lee ca tye i komgi ma giworo calle bene-ni .
lamalaika me aryone oonyo gin ma ii atabone woko i nam , ci olokke odoko calo remo pa dano muto , ki gin makwo ducu ma onongo gitye i nam guto woko .
lamalaika me adekke oonyo gin ma i i atabone i kulu ki i wang it-gu ducu ci gin ducu gulokke gudoko remo .
cutcut awinyo lamalaika ma loyo pii ka wacci , “ kop ma ingolo-ni ingolo giri atir , in ngat ma tye , yam bene ibedo tye con , in ngat maleng .
pien jo ma guoyo remo pa joni maleng , ki remo pa lutit lokki , in bene imiyo botgi remo me amatagi . kakare , can meno oporo gin ma gutimo . ”
dok awinyo keno tyer ka dangnge ni , “ ada , rwot lubanga won twer ducu , kop ducu ma ingolo bedo ada dok atir ! ”
lamalaika me angwenne oonyo gin ma i i atabone woko i kom ceng , dok bene giye ni owang dano woko ki mac .
lyeto mager twatwal owango dano atika , mumiyo dano guyeto nying lubanga ma tye ki twero i kom gemo magi , pe gungut dok bene pe gumiyo deyo bote .
lamalaika me abic oonyo gin ma i i atabone woko i kom komker pa lee ca , ci kerre dong ocako bedo i colpiny ; arem madwong omiyo dano gukayo lebgi ma pe wacce ,
guyeto lubanga me polo pi arem ki bur ma otoko komgi woko , dok bene pe gungut i kom gin ma gutimo .
lamalaika me abicelle oonyo gin ma i i atabone woko i kulu madit euprate , ci piine otwo woko pi yubo yo pi wot pa luker ma gia ki yo tung wokceng .
lacen aneno cen maraco adek ma gubedo calo ogwal ma okatti ki i dong min kulu , ki i dog lee , ki i dog lanebi ma lagoba ,
pien gubedo cen pa jok ma tiyo tic mogo me aura twatwal . gin bene giwoto bot luker me wi lobo ducu ka cokogi woko kacel pi mony i nino madit pa lubanga won twer ducu .
( nen , abebino macalo lakwo ! dano ma bedo ma wange twolo kun kiyo piny tye ki gum , ma kun nongo gwoko bongngine , wek pe ewot munero , ma dano gineno kome ma pe eruko iye bongo ! )
gucoko luker kacel i kabedo ma gilwongo i leb ibru ni armagedon .
lamalaika me abirone dong oonyo gin ma tye i atabone i dye yamo , ci dwan mo madit oa ki i ot pa lubanga , ki i wi komker kun wacci , “ dong otimme ! ”
ci lutkot ocako wil awila , mor winnye matek , ki mwoc pa kot , ki oyengyeng madit oyengo piny , kit oyengyeng mo ma peya yam onen cakke ma dano gubedo i lobo ; oyengyeng meno obedo dit adada .
i gang madit-ti obarre opokke dul adek , gangi pa lurok ducu gumuk gupoto woko piny . ci lubanga opo pi babilon ma en gang madit , pi miye ni omat kongo vino i kikopo me akemone mager .
mumiyo cula nam ducu guringo woko , ki godi ducu bene dong gurwenyo woko ma pe dong giromo nongogi .
pee mapek twatwal ocorre ki i polo opoto i kom dano , kun pek pa nyig pee acel acel onongo cok romo ratili miya acel ; nio wang ma dano guyeto lubanga pi gemo man me pee-ni , pien gemo meno onongo obedo rac ma okato kare .
lacen lamalaika acel i kom lumalaika abiro ma onongo gitye ki atabo abiro-ni obino bota owacca ni , “ bin wek anyutti kop ma dong gingolo i kom dako ma lakwele marac , ma bedo i wi pii mapol-li .
luker me wi lobo ducu gutimo kwede abor , kadi wa jo ma bedo i lobo ma gumer ki kongo vino me tim me aborre-ni . ”
cutcut lamalaika otinga otera i tim , kun onongo cwiny maleng oyuto tamma woko , ci aneno dako mo ma obedo i wi lee mo makwar , ma gicoyo nying mogo i kom lee-nu ma nyuto cac i kom lubanga ; coc meno oromo kome ducu , lee-nu onongo wiye tye abiro ki tunge tye apar .
dako-nu oruko bongo ma obedo lamar lamar ki makwar , ma odeyo kome ki jabu , ki kidi me wel , ki tiko matar me wel-gu , kun omako kikopo jabu i cinge ma opong woko ki gin ma dano kwero , ki cilo me timme me abor-ri .
i tur nyime gicoyo iye nying mo ma te lokke obedo me mung , ni , “ babilon madit , megi mon ducu ma gin malaya , ki jo ducu ma gitimo tim me kwer . ”
aneno dako-nu omer woko ki remo pa jo pa lubanga , dok bene ki remo pa lucaden pa yecu ma ginekogi . ka dong anene ci abedo ki ur madit twatwal .
ento lamalaika owacca ni , “ pingo iuro ? abititti lok me mung pa dako-nu , ki pa lee ma dako obedo i wiye , ma wiye tye abiro ki tunge tye apar-ri .
lee ma ineno-ni onongo yam tye , ento kombeddi dong pe , bilor piny i bur ma tere pe gik , dong cito rwenyo woko matwal . dong jo ma bedo i lobo ma yam pe gicoyo nyinggi i buk me kwo cakke i acakki piny gibiuro mada me neno lee-nu , pien yam con tye , kombeddi dong pe , ento bidwogo .
lok man mito tam ki ryeko . wiye abiro-gu obedo godi matino abiro ma dako ca obedo iye .
gin bene gubedo luker abiro ma jo abic i komgi dong gupoto woko , acel tye , ento acel mukene peya obino . ka obino , myero kong ori pi kare mo manok keken .
ento lee ma yam tye ca , ma kombeddi dong pe-ni , en kabaka me aboro , ento en ngat acel i kin jo abiro ca , dok bicito woko ci rwenyo matwal .
dong tung lee apar ma ineno ca gin aye luker apar ma peya gulimo twero me loc , ento myero gulim twero me loc macalo luker pi cawa acel , kacel ki lee ca bene .
jo magi onongo yam tamgi tye acel , ci gumiyo twerogi ki ditogi woko bot lee ca .
jo-nu biero mony i kom latin romo , ento latin romo bitayogi woko , pien rwot pa rwodi , ki kabaka ma loyo luker ducu , dok jo ma tye bote aye jo ma gilwongogi , ma giyerogi ma gin jo ma genne . ”
dok owacca ni , “ pi madwong ma i kulu ma ineno ca , ka ma dako ma lakwele obedo iye-ni , magi aye gin dano ma i wi lobo , ki lwak rok ducu ki leb-gu ducu .
dong tung lee apar ma ineno ca , gin kacel ki lee gibikwero dako-nu ma lakwele-ni woko ; gibitenye ata kun giweke dong munero , gibicamo ringo kome ci giwango woko ki mac .
pien lubanga aye ma oketo mit man i cwinygi , wek gucob tamme kun gibedo ki cwiny acel , ka wek dong gumi twerogi bot lee ca , nio wang ma lok ma lubanga owaco ocobbe kakare .
dako ma ineno ca en aye gang madit ma tye ka loyo luker ducu me wi lobo . ”
lacen dok aneno lamalaika mukene ka lor piny kun a ki i polo , ma onongo tye ki twero madit ; deyone oryeny ocaro wi lobo ducu .
ci odangnge ma dwane winnye matek twatwal ni , “ babilon madit dong opoto , opoto gire woko ! dong odoko kabedo pa jogi , odoko bene ka kanne pa cen maraco ducu , ki pa winyo maraco ma i dano kwero .
rok ducu gumato kongo vino me timme macol me tarwang ca , luker ducu me wi lobo gutimo kwede abor , ki lucat-wil ma i wi lobo ducu dong gumedde gudoko lulonyo pi bedone me caro ki tim twarwange-ni ma okato kare . ”
dok awinyo dwan mukene ma oa ki ipolo kun wacci , “ wun jona , wua woko ki bote , wek pe wuribbe kwede i balle , wek bene pe wunywak kwede gemo mogo ma poto i kome !
pien balle dong odurre malo lipim , oo wa i polo , lubanga dong opo i kom tim maraco ducu ma yam en otimo .
wutim dako-nu ki kit tim ma yam en otimowu kwede , ma en otimo , wurub gin ma en mato obed mapek twatwal i kikopone kikome ma ya en orubo iye ginamata botwu-ni .
dok wumi bote arem ki kumo ma rom ki kit ma en obedo ka wakke kwede , ki timme me caro caro . pien en waco ki i cwinye ni , ‘ an daker , abedo i wi kom , pe arom ki da-to , pe abibedo ki kumo wacel ’ ,
pi meno gemone ducu bipoto i kome i nino acel , two odeke , kumo ki kec . gibiwange woko bene ki mac , pien rwot lubanga ma ngolo kop i kome tekke dit . ”
dong luker me wi lobo ma yam gutimo abor kwede , ma gulubo timme me tarwang , gibikok pire kun gidongo oduru ma nongo ginene dong tye ka wang i mac kun yitone duny .
gibicung wa cen pi lworo kit can ma giune kwede , kun giwacci , “ ai do , ai do ! ineno can ba , in babilon , gang madit dok matek ! kop ma gingolo i komi dong opoto i komi lawangacel . ”
lucat-wil me lobo bene gitye ka koko kun gikumo pire , pien ngat mo pe ma dok biwilo jami ma opong i melgi ,
jabu , ryal , litino kidi me wel , tiko matar me wel , bongo camanini maberre , bongngi ma obedo lamar lamar , bongngi aridi ki makwar , ki kit bao mapatpat ducu ma ngwecgi kur , jami ducu ma gitiyo ki lak lyec-gu , jami ducu ma gitiyogi ki bao ma welgi malo twatwal , mola , nyonyo , ki got me gedo ma giliyo aliya maber twatwal ,
cinamon ki gin mogo mukene ma ngwecgi kur , odok eceta me awanga , murra , odok luban , kongo vino , moo jeituni , moko mapwot ki ngano , dyangi ki romi , aguragura , ki gadigadi lweny , opii , kadi wa kwo pa dano kikome .
“ nyig yat ma yam cwinyi paro twatwal-li dong gikwanyo woko ki boti , cam mogo mamit ma pe nen atata ki jami ma gipwoyo ki wang , dong gurwenyo woko ki boti , pe dok ibinongogi matwal ! ”
lucat-wil ma yam gicato jami magi ducu , ma dong gudoko lulonyo pi gang meno , gibicung wa cen ka mabor pi lworo ki can ma giune kwede , kun gikok matek ma kumo kwede ni ,
“ ai do , ai do , gang madit-ti oneno can ba , en gang ma yam onongo giruko woko ki bongo camanini maberre , ki bongngi ma lamar lamar ki makwar , kun gidero woko ki jabu , kidi me wel , ki tiko matar me wel bene .
lonyo madit kit man-ni giketo woko tengteng lawangacel . ” ludito me mel , ki jo ma woto i nam , ludwo mel ki jo ducu ma gitiyo tic me cato wil i nam , gucung wa cen ka mabor ,
ci gudangnge matek ka gunene tye ka wang kun yito duny , kun giwacci , “ gang mene ma onongo yam rom ki gang man madit-ti ? ”
ciguonyo putu i wigi , i kare ma gitye ka koko kun gikumo ma gidangnge ki koko matek pire ni , “ ai do , ai do , ineno can ba , in gang madit-ti , ka ma jo ducu ma yam gitye ki melgi i nam gudoko lulonyo pi lonyone madwongngi ! giketo woko tengteng i cawa acel keken .
wudangnge ki wer me yomcwiny , wun lwak me polo , wun jo maleng , wun lukwena ki lutit lok pa lubanga , pien lubanga dong odwoko kop ma yam ongolo i komwu-ni i kome ! ”
lalaikmaa mo matek otugi kwanyo gweng mo madit ma rom ki kidi rego , ci obolo woko i nam , kun wacci , “ babilon ma en gang madit-ti gibitimo ki tim bwami gicanyo woko matek i ngom , pe dong gibinongo matwal !
dwan lugo-nanga ki jo ma goyo wer ducu , dwan lukut nyamulere ki lukut tum pe dok biwinnye boti matwal . dano mo ma tiyo tic me diro pe dok binongnge boti matwal . mor pa kidi rego pe dok biwinnye boti matwal .
tara mo pe dok bilyel menyi , kadi ki dwan lanyom ki dwan nyako ger pe dok biwinnye boti matwal ; pien lucat-willi onongo yam gin jo ma pigi dito atika i lobo yam bene ibwolo rok ducu ki tim jokjok ma ibedo ka timone .
remo pa lutit lok pa lubanga ki pa jo malenga , remo pa jo ducu ma yam ginekogi i lobo , ginongo tye i babilon . ”
lacen i nge man awinyo woo madwong macalo dwan lwak dano mapol ata ma gktye i polo ma giwacci , “ aleluya ! laro dano ki deyo ki teko tye bot lubangawa ,
pien kop ma en ngolo ducu tye ada dok atir . en dong ongolo kop woko i kom dako ma malaya-ni , ma yam obalo lobo woko ki timme me abor-ri , dok bene oculo kwor me remo pa luticce i kome . ”
gin dok gudangnge tyen me aryone kun giwacci , “ aleluya ! yito me wango gang-ngi duny mucido cito malo lituu nakanaka . ”
ci ludongo pyerangwen-ni kacel ki lee makwo angwen-ni guryebbe woko piny guworo lubanga ma obedo i wi komkerri , kun giwacci , “ amen . aleluya ! ”
dwan mo dok oa ki i wi komker ma wacci , “ wupak lubanga , wun luticce ducu , wun jo ma wulwore , jo matino wa ki jo madito . ”
ka dok awinyo dwan mo ma winnye calo lwak madit ma giwo , calo mor pa pii ma corre , dok calo mor kot ma mwoc matek . guwacci , “ aleluya ! pien rwot lubangawa won twer ducu , tye ka loc .
wabedu ki yomcwiny , kun wadwore , dok bene wami deyo bote , pien kare me nyom pa latin romo dong oo , nyako gerre bene dong oyubbe woko ;
gimiyo bongo camanini maberre ma ryeny dok maleng en aye ni en oruki . ” pien bongo camanini maberre-nu obedo gin ducu ma tye atir ma jo maleng gitimo .
ci lamalaika owacca ni , “ co lok man ni , jo ma gilwongogi i karama pa latin romo tye ki gum . ” dok owacca ni , “ lok magi lok pa lubanga . ”
cutcut aryebbe woko piny ka tyene ka wore , ento en owacca ni , “ pe myero itim kit meno ! an latic wadiwu , dok arom ki utmegini ma gumako lok me caden ma yecu omiyo botgi-ni . wor lubanga . ” pien lok me caden ma yecu omiyo aye cwiny ma miyo lutit lok gitito lok pa lubanga
lacen aneno polo oyobbe , cut atugi neno aguragura matar ! ngat ma obedo i wiye gilwongo ni ngat ma genne dok me ada , gin ma en timo ducu tye atir i ngolo kop kadi wa i lweny bene .
wange ryeny calo mac , dok onongo oruko lalukana mapol me loc i wiye ; onongo bene tye ki nying mo ma gigoro ma ngat mo pe ngeyo , kono en keken gire aye ngeyo .
oruko bongo ma onongo giluto i remo , dok nying ma onongo gilwonge kwede en aye lok pa lubanga .
lwak mony mapol me polo ma guruko bongo camanini maberre , matar dok maleng , gulubo kore ma giringo ki aguragura matar .
pala lucan mabit okatti ki i dogge , ma en bineko ki lurok woko ducu , ka dong bibedo ka loyogi ki odoo nyonyo ; en binyono bur me biyo kongo vino me akemo pa lubanga mager ma en won twer ducu-ni .
onongo gicoyo nying i kom jorre ki i eme ma kwanne ni , kabaka ma loyo luker ducu ki rwot pa rwodi .
ka dok aneno lamalaika mo ocung i ceng . en olwongo kwa winyo ducu mapatpat ma gituk i dye yamo ki dwan malongo ni , “ wubin , wugurre kacel ka camo cam me otyeno ma lubanga oyubo ,
ka camo ringo kom luker , ki ringo kom ludito wi mony , ki ringo kom jo ma yam gin oteka , ringo aguragura ki ringo kom jo ma ngweco kwedgi , ki ringo dano ducu , jo ma gilone kengi kacel ki opii , jo matino ki madito ducu . ”
lacen aneno lee ca ki luker me lobo guywayo monygi me lweny i kom ngat ma obedo i wi aguragura kacel ki monnye .
ento gimako lee ca woko , kacel ki lanebi ma lagoba , ma yam obedo ka tiyo tic mogo me aura i nyime , ma obwolo dano ma onongo dong giketo poyo pa lee ca i komgi , ki ma yam onongo giworo calle-ni . gin aryo-nu ducu , lee ki lanebi ma lagoba , gibologi woko makwo i nam me mac , ma tye ka lyel ki gweng calfa ma mac oliyo .
jo mudongnge ducu ginekogi woko ki pala lucwan pa ngat ma obedo i wi aguragura matar-ri , ki pala lucan ma okatti ki i doge ; winyo ducu guyeng woko ki ringo kom dano ma gucamo .
ka dok aneno lamalaika mo oa ki i polo kun lor bino piny ; onongo omako layab me bur ma tere pe gik , ki nyor mapek adada .
ci omako min kulu madit ca , ma obedo twol macon-ni , ma en aye ladot dok catan bene , ka otweye woko pi mwaka alip acel ,
ci obole woko i bur ma tere pe gik , oloro dog bur woko , omwono woko bene kun oketo lanen i wiye wek pe dok omedde ki bwolo rok ducu , nio wang ma mwaka alip acel dong okato . i nge meno myero gigonye woko pi kare mo manoknok .
lacen dok aneno kamker mapol , jo ma gubedo i wigi obedo jo ma onongo gimiyo botgi twero me ngolo kop . aneno bene tipo pa jo ma yam gingolo ngutgi woko pi miyo cadengi i kom yecu ki pi lok pa lubanga , gin jo ma yam pe guworo lee ca , nyo calle , dok bene ma yam pe guketo poyone i tur nyimgi nyo i cinggi . gin doki gubedo kwo , gubedo ka loc kacel ki kricito pi mwaka alip acel .
jo muto mukene-gu ducu pe dok gubedo kwo , nio wang ma mwaka alip acel dong okato . man aye cer mukwongo .
tye ki gum ngat ma bibedo i cer man mukwongo-ni , dok bene en dano maleng pa lubanga kikome . jo macalo meno , to me aryo pe tye ki twero mo i komgi , ento gin dong gibibedo ajwagi pa lubanga ki pa yecu , dok bene gibibedo ka loc kacel kwede pi mwaka alip acel .
ka inen mwak alip acel dong otum , ci gibigonyo catan woko ki i mabucce .
ci en bikatti woko cito ka bwolo rok ducu ma tye i but piny , ma en aye gog ki magog , bicokogi bene pi lweny , jo ma welgi pe kwanne ma girom ki kweyo me dog nam .
gumol gucito guket woko i wi lobo ka malac ci gurumo gony pa jo pa lubanga ki gang ma en maro-ni , ento mac oa ki i polo ci owangogi woko liweng .
catan ma yam obwologi-ni bene gibolo woko i nam me mac ki gweng calfa ma mac oliyo , ka ma lee ki lanebi ma lagoba bene gitye iye ca ; gibibedo ki arem nakanaka dyeceng ki dyewor .
dok aneno komker mo madit matar , ki ngat ma obedo i wiye . lobo ki polo gua ki i nyime guringo woko , ento pe dok ginongo kabedo mo pigi .
ci aneno jo muto , jo madito ki jo matino , kun gucung i nyim komker , onongo bene tye kenyo buk mogo ma giyabo igi woko . giyabo bene buk mo mukene ma en aye buk me kwo . gingolo kop i kom jo muto kun gilubo gin ma yam gin gutiyo , kit macalo onongo gicoyo i buk magi .
nam bene odwoko jo ma yam guto i iye-ni woko cen , to ki lyel bene gumiyo jo muto ma yam tye botgi ; ci gingolo kop pa dano acel acel kun gilubo gin ma yam gin gutiyo .
gibolo to ki lyel woko i nam mac . nam me mac aye meno to me aryo .
gam mo ma yam pe ginongo nyinge gicoyo i buk me kwo , gibolo woko i nam me mac .
lacen dok aneno polo manyen ki lobo manyen , pien polo mukwongo ki lobo mukwongo onongo dong gurwenyo woko , kadi wa nam bene onongo dong pe .
ci aneno gang maleng , jerucalem manyen , kun oa ki i polo bot lubanga bino piny , ma giyubo woko macalo nyako ger ma gideyo pi cware .
ci awinyo dwan mo malongo ma oa ki i komker kun wacci , “ nen , kabedo pa lubanga dong tye bot dano . en bibedo kacel kwedgi , ci gin gibibedo jone . lubanga kikome aye bibedo kwedgi , kun bene bedo lubangagi .
en bijwayo pig wanggi woko ducu . to bene dong bibedo pe , kadi kumo nyo koko , nyo arem , pien gin macon dong ducu gurwenyo woko matwal . ”
ci ngat ma obedo i wi komker owacci , “ nen , aketo jami ducu doko nyen . ” ka dok bene owacci , “ co lok man , pien lok magi lok ma genne dok me ada . ”
ci owacca ni , “ dong otimme ! an alupa ki omega , an acakki ki agikki . ngat ma orwo neko , abimiyo mato pii me wang it me kwo labongo wel mo .
meno aye mot ma ngat ma oloyo binongo , ki an abibedo lubangane , en bene bibedo latinna .
ento jo ma lwor , ma pe gin lugen , lutim tim mogo me kwer , lunek dano , lutim abor , lutim tim jokjok , luwor cal jogi , ki jo ducu ma gin lugoba , gibinongo mot ma gipoko botgi i nam ma tye ka lyel mac ki gweng calfa ; meno aye to me aryo . ”
ci malaika acel ki i kin lumalaika abiro ma onongo gitye ki atabo abiro ma gemo abiro me agikki tye i igi ca , obino oloko bota kun wacci , “ bin , anyutti nyako ger , dako pa latin romo . ”
cutcut otinga , otera woko wa i wi got mo madit mabor twatwal , kun onongo cwiny maleng dong oyuto tamma woko , ka onyutta jerucalem , gang maleng , ma oa ki i polo bot lubanga bino piny ,
ma onongo tye ki deyo pa lubanga . onongo ryeny calo kidi me wel madit makato ducu , ma pe nen atata , calo jacipa , dok leng calo gweng ma mil amila .
celle onongo dit ocudo malo likung , doge onongo tye apar wiye aryo . lumalaika apar wiye aryo onongo gitye i dogcel ducu , dok bene i dogcel onongo gicoyo iye nying kaka apar wiye aryo pa jo icrael .
dogcel adek onongo tye yo tung wokceng , yo tung acam dogcel adek , yo tung acuc dogcel adek , ki yo tung potoceng bene dogcel adek .
cel me gang bene onongo tye ki te gutine apar wiye aryo , ci i komgi onongo tye iye nying lukwena apar wiye aryo pa latin romo .
ngat ma oloko kweda-ni onongo tye ki odoo lagada jabu me pimo gang ki dogcel ki cel kikome .
gang meno onongo yam twoke tye angwen ma giromrom , borre rom ki lacce , ci opimo cel ki odoone , oromo mairo alip acel ki miya abic ; borre ki lacce ki borre ma odok malo ducu gubedo rom .
en bene dok opimo cel , ci oromo futi miya aryo ki apar wiye abicel ka gipimo ki bad dano , kit macalo lamalaika opimo kwede .
cel onongo gigero ki jacipa , ki gang mere gigero ki jabu keken , ma nongo nen maleng calo kiyo .
te guti ducu me gang onongo gideyo woko ki litino kidi me wel mapatpat . mukwongo obedo kidi ma gilwongo ni jacipa , me aryo capir , me adek agat , me angwen emeradi ,
me abic onik , me abicel karnelian , me abiro kuricolit , me aboro berul , me abongwen topaj , me apar kuricoparac , me apar wiye acel jacint , me apar wiye aryo ameticito .
gin me loro dogcel apar wiye aryo-ni onongo obedo tiko matar me wel apar wiye aryo , gin me loro dogcel acel acel gitiyo ki kit tiko-nu acel keken ; yo ducu ma i gang gipeto ki jabu keken , ma nen leng calo kiyo .
pe aneno ot mo me woro lubanga i gang meno , pien ot me woro lubanga ki kunnu en aye rwot lubanga won twer ducu kikome , ki latin romo .
ceng nyo dwe pe bimitte i gang meno me ryeny iye , pien deyo pa lubanga aye lengo ma tye kunnu , ki tarane en aye latin romo .
lengo ma tye iye bimiyo rok ducu giwoto maber ; ki luker ducu ma i wi lobo gibikelo deyogi iye .
pe gibiloro dogcelle i dyeceng , ki dyewor bene bibedo pe kunnu .
gibitero iye deyo ki lonyo pa rok ducu .
ento gin mo ma kome keni pe bidonyo iye , kadi ki ngat mo ma timo gin me kwer , nyo gin me goba , ento kono jo ma nyinggi dong gicoyo woko i buk me kwo-ni keken .
lamalaika dok onyutta kulu me pii me kwo , ma mil amila lamakmak calo gweng ma mil , ma onongo mol kun a ki i komker pa lubanga ki pa latin romo ,
onongo mol lubo dye yo me gang meno . dok bene i dog kulu ryoryo onongo yat me kwo tye iye , ma tye ki nyige mapatpat ma romo apar wiye aryo , onongo bene nyak dwe ki dwe . pot yat meno onongo obedo yat me cango two pa jo me rok ducu .
gin ma giceno pe dok binen kunnu , ento komker pa lubanga ki pa latin romo aye bibedo iye , ki luticce gibiwore .
gibineno wange , ki nyinge bene bibedo i tur nyimgi .
dyewor dong pe bibedo tye matwal ; pe dok gibimito mac ma caro piny , nyo ceng , pien rwot lubanga bibedo cenggi , ci gin gibibedo ka loc nakanaka .
ka dok owacca ni , “ lok magi lok ma genne , dok me ada . rwot ma en lubanga ma loyo cwiny lutit lokke dong ocwalo lamalaikane me nyuto bot luticce gin ma bitimme i kare macokcok-ki .
nen , dong acok bino . ” tye ki gum dano ma lubo lok ma gitito i buk man .
an aye jon , ngat ma yam owinyo lok man dok oneno gin magi ducu . i kare ma awinyo lok man dok ma anenogi , cutcut aryebbe woko piny ka tyen lamalaika ma onyutta gin magi ka amiye woro ;
ento en owacca ni , “ pe myero itim kit meno ! an latic wadiwu , arom ki utmegini ma gin lutit lok pa lubanga , ki jo ma gilubo lok ma gicoyo i buk man . wor lubanga . ”
ka dok owacca ni , “ pe imwon lok magi ma gitito i buk-ki woko , pien kare dong cok .
wek lutim maraco kong gumedde ki timo gin marac jo ma cilo me bal obwoyogi gumedde ki bedo ki bal , ki jo ma kitgi atir myero gumedde ki timo gin ma tye atir , ki jo maleng bene myero pud gumedde ki bedo leng . ”
“ nen , dong acok bino , kun akelo motta me pwoc , me culo dano acel acel muporo tic ma en otiyo .
an alupa ki omega , mukwongo ki me agikki , acakki ki agikki . ”
jo ma lwoko ginarukagi wek gibed ki twero me camo nyig yat me kwo , ki me donyo i gang ma nongo giwok ki i dogcel , jo-nu aye tye ki gum .
i nge gang woko tye iye jo ma timo tim calo gin gwogi , lutim tim jokjok , lutim abor , lunek dano , ki luwor cal jogi , ki jo ducu ma maro loko goba , kun gitiyo bene gin me gobagoba .
“ an yecu dong acwalo lamalaikana me tito lok me caden botwu pi lwak jo muye an ducu ma gitye i kabedo ducu . an a lwit yat dok bene lakwar daudi , an latwok ma ryeny twatwal-li . ”
cwiny maleng kacel ki nyako ger gitye ka wacci , “ bin ! ” ngat ma owinyo lok man bene myero ogam ni , “ bin ! ” ngat ma orwo neko myero obin , wek ngat ma mito bene omat pii me kwo labongo wel .
dong aciko jo ducu ma guwinyo lok ma gitito i buk man , ni , ka ce dano mo dok omedo lok mo iye , lubanga bene bimedo gemo ma gitito pire i buk kany-nyi i kome .
dok bene ka ce ngat mo okwanyo lok mo woko ki i kom lok ma gitito i buk kany , lubanga bene bikwanyo twerone me camo yat me kwo ki donyo i gang maleng woko , ma gicoyo pigi i buk kany-nyi .
ngat ma miyo caden i kom lok magi bene owacci , “ adada , binona dong cok . ” amen . rwot yecu , bin !
kica pa rwot yecu obed ki jo pa lubanga ducu . amen .